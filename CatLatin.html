<?xml version="1.0" encoding="utf-8"?>
<TEI.2>
<teiHeader type="text" status="new">
    <fileDesc>
      <titleStmt>
	<title>Carmina</title>
	<title type="sub">Machine readable text</title>
	<author>C. Valerius Catullus</author>
	<editor role="editor">E. T. Merrill</editor>
	<sponsor>Perseus Project, Tufts University</sponsor>
		<principal>Gregory Crane</principal>
		<respStmt>
		<resp>Prepared under the supervision of</resp>
		<name>Lisa Cerrato</name>
		<name>William Merrill</name>
		<name>Elli Mylonas</name>
		<name>David Smith</name>
		</respStmt>
	<funder n="org:NEH">The National Endowment for the Humanities</funder>
      </titleStmt>
      <extent>about 112Kb</extent>
      <publicationStmt>
		<publisher>Trustees of Tufts University</publisher>
		<pubPlace>Medford, MA</pubPlace>
		<authority>Perseus Project</authority>
		<availability status="free">
    <p>This text may be freely distributed, subject to the following
    restrictions:</p>
    <list>
	<item>You credit Perseus, as follows, whenever you use the document:
	    <quote>Text provided by Perseus Digital Library, with funding from The National Endowment for the Humanities. Original version available for viewing and download at http://www.perseus.tufts.edu/hopper/.</quote>
	</item>
	<item>You leave this availability statement intact.</item>
	<item>You use it for non-commercial purposes only.</item>
	<item>You offer Perseus any modifications you make.</item>
    </list>
</availability>
</publicationStmt>
      <sourceDesc default="NO">
	<bibl default="NO" />
      </sourceDesc>
    </fileDesc>

    <encodingDesc>
      <refsDecl doctype="TEI.2">
	<step delim="." refunit="poem" from="DESCENDANT (1 DIV2 TYPE POEM N %1)" to="DITTO" />
	<step refunit="line" from="DESCENDANT (1 L N %2)" to="DITTO" />
      </refsDecl>
    </encodingDesc>
    
    <profileDesc>
      <langUsage default="NO">
	<language id="la">Latin
	</language><language id="en">English
      </language></langUsage>
    </profileDesc>

    <revisionDesc>
      <change><date>1/97</date>
	<respStmt><name>WM</name><resp>ed.</resp></respStmt>
	<item>scan, proofread, mark up text
$Log: cat_lat.xml,v $
Revision 1.3  2013-09-13 11:21:39  balmas01
reverting texts back to pre_cts_reorg tagged version

Revision 1.1  2011-01-15 23:14:22  gcrane
base SDL file

Revision 1.1  2009/10/09 19:49:24  rsingh04
more reorganizing of texts module by collection

Revision 1.2  2005/10/18 17:21:34  lcerrato
changed two words in poem 68b: incundum to iucundum and quendam to quondam checked with another source (not same)

Revision 1.1  2005/07/25 14:30:47  packel
Converted to XML

Revision 1.28  2004/04/21 20:45:53  amahoney
mark headers in 62 as English

Revision 1.27  2003/07/01 22:14:50  yorkc
Updated texts to TEI P4 and Perseus P4 extensions; minor cleanup (esp. character encodings and typos.)

Revision 1.26  2000/10/24 16:27:32  lcerrato
changed lustrault to lustravit 63, 40

Revision 1.25  2000/06/08 15:34:14  amahoney
found a typo

Revision 1.24  2000/05/04 16:12:22  amahoney
fix language

Revision 1.23  2000/03/04 20:34:08  dasmith
Added separate funder entity to TEI header.

Revision 1.22  2000/01/28 23:03:32  dasmith
Removed bad idno.

Revision 1.21  1999/08/03 21:09:45  textgod
Fixed bad poem number.
Fixed refsDecl

Revision 1.20  1999/08/03 21:01:26  dasmith
Removed N

Revision 1.19  1999/07/08 23:24:38  textgod
Rethought lookup scheme.

Revision 1.18  1999/07/08 19:28:12  textgod
Changed stuff relating to refsDecl.

Revision 1.17  1997/10/24 00:25:18  textgod
Typo

Revision 1.16  1997/10/07 18:37:39  textgod
Put MET attribute into DIV2s.

Revision 1.15  1997/09/24 22:03:39  textgod
Added header info.

Revision 1.14  1997/08/20 22:31:33  textgod
Author abb.

Revision 1.13  1997/02/18 22:13:22  textgod
Fixed line-group and paragraph tagging.

Revision 1.12  1997/02/18 20:12:14  textgod
Tweaked tagging to be TEI-conformant.

Revision 1.11  1997/01/24 21:11:22  wmerrill
needs line nos
</item></change>
    </revisionDesc>
  </teiHeader>
<text lang="la">
<body>
<div1 type="Lyrics" org="uniform" sample="complete">
<div2 type="Poem" n="1" met="Phalaecean" org="uniform" sample="complete">
Cui dono lepidum novum libellum<br>
arido modo pumice expolitum?<br>
Corneli, tibi; namque tu solebas<br>
meas esse aliquid putare nugas,<br>
iam tum cum ausus es unus Italorum<br>
omne aevum tribus explicare chartis,<br>
doctis, Iuppiter, et laboriosis!<br>
quare habe tibi quidquid hoc libelli<br>
qualecumque, quod, o patrona virgo,<br>
plus uno maneat perenne saeclo.<br></div2>
<div2 type="Poem" n="2" met="Phalaecean" org="uniform" sample="complete">
Passer, deliciae meae puellae,<br>
quicum ludere, quem in sinu tenere,<br>
cui primum digitum dare adpetenti<br>
et acris solet incitare morsus,<br>
cum desiderio meo nitenti<br>
carum nescio quid libet iocari<br>
(et solaciolum sui doloris,<br>
credo, ut tum gravis adquiescat ardor),<br>
tecum ludere sicut ipsa possem<br>
et tristis animi levare curas!<br>
<gap />Tam gratum est mihi quam ferunt puellae<br>
pernici aureolum fuisse malum,<br>
quod zonam solvit diu ligatam.<br></div2>
<div2 type="Poem" n="3" met="Phalaecean" org="uniform" sample="complete">
Lugete, o Veneres Cupidinesque<br>
et quantum est hominum venustiorum!<br>
passer mortuus est meae puellae,<br>
passer, deliciae meae puellae,<br>
quem plus illa oculis suis amabat;<br>
nam mellitus erat, suamque norat<br>
ipsa tam bene quam puella matrem,<br>
nec sese a gremio illius movebat,<br>
sed circumsiliens modo huc modo illuc<br>
ad solam dominam usque pipiabat.<br>
qui nunc it per iter tenebricosum<br>
illuc unde negant redire quemquam.<br>
at vobis male sit, malae tenebrae<br>
Orci, quae omnia bella devoratis;<br>
tam bellum mihi passerem abstulistis.<br>
o factum male! o miselle passer!<br>
tua nunc opera meae puellae<br>
flendo turgiduli rubent ocelli.<br></div2>
<div2 type="Poem" n="4" met="Iambic trimeter" org="uniform" sample="complete">
Phasellus ille, quem videtis, hospites,<br>
ait fuisse navium celerrimus,<br>
neque ullius natantis impetum trabis<br>
nequisse praeterire, sive palmulis<br>
opus foret volare sive linteo.<br>
et hoc negat minacis Hadriatici<br>
negare litus insulasve Cycladas<br>
Rhodumque nobilem horridamque Thraciam<br>
Propontida trucemve Ponticum sinum,<br>
ubi iste post phasellus antea fuit<br>
comata silva: nam Cytorio in iugo<br>
loquente saepe sibilum edidit coma.<br>
Amastri Pontica et Cytore buxifer,<br>
tibi haec fuisse et esse cognitissima<br>
ait phasellus; ultima ex origine<br>
tuo stetisse dicit in cacumine,<br>
tuo imbuisse palmulas in aequore,<br>
et inde tot per impotentia freta<br>
erum tulisse, laeva sive dextera<br>
vocaret aura, sive utrumque Iuppiter<br>
simul secundus incidisset in pedem;<br>
neque ulla vota litoralibus diis<br>
sibi esse facta, cum veniret a mari<br>
novissimo hunc ad usque limpidum lacum.<br>
sed haec prius fuere: nunc recondita<br>
senet quiete seque dedicat tibi,<br>
gemelle Castor et gemelle Castoris.<br></div2>
<div2 type="Poem" n="5" met="Phalaecean" org="uniform" sample="complete">
Vivamus, mea Lesbia, atque amemus,<br>
rumoresque senum severiorum<br>
omnes unius aestimemus assis.<br>
soles occidere et redire possunt:<br>
nobis, cum semel occidit brevis lux,<br>
nox est perpetua una dormienda.<br>
da mi basia mille, deinde centum,<br>
dein mille altera, dein secunda centum,<br>
deinde usque altera mille, deinde centum,<br>
dein, cum milia multa fecerimus,<br>
conturbabimus illa, ne sciamus,<br>
aut ne quis malus invidere possit,<br>
cum tantum sciat esse basiorum.<br></div2>
<div2 type="Poem" n="6" met="Phalaecean" org="uniform" sample="complete">
Flavi, delicias tuas Catullo,<br>
ni sint inlepidae atque inelegantes,<br>
velles dicere, nec tacere posses.<br>
verum nescio quid febriculosi<br>
scorti diligis: hoc pudet fateri.<br>
nam te non viduas iacere noctes<br>
nequiquam tacitum cubile clamat<br>
sertis ac Syrio fragrans olivo,<br>
pulvinusque peraeque et hic et ille<br>
attritus, tremulique quassa lecti<br>
argutatio inambulatioque.<br>
nam nil stupra valet, nihil, tacere.<br>
cur? non tam latera ecfututa pandas,<br>
ni tu quid facias ineptiarum.<br>
quare, quidquid habes boni malique,<br>
dic nobis: volo te ac tuos amores<br>
ad caelum lepido vocare versu.<br></div2>
<div2 type="Poem" n="7" met="Phalaecean" org="uniform" sample="complete">
Quaeris quot mihi basiationes<br>
tuae, Lesbia, sint satis superque.<br>
quam magnus numerus Libyssae harenae<br>
laserpiciferis iacet Cyrenis,<br>
oraclum Iovis inter aestuosi<br>
et Batti veteris sacrum sepulcrum,<br>
aut quam sidera multa, cum tacet nox,<br>
furtivos hominum vident amores,<br>
tam te basia multa basiare<br>
vesano satis et super Catullo est,<br>
quae nec pernumerare curiosi<br>
possint nec mala fascinare lingua.<br></div2>
<div2 type="Poem" n="8" met="Choliambic" org="uniform" sample="complete">
Miser Catulle, desinas ineptire,<br>
et quod vides perisse perditum ducas.<br>
fulsere quondam candidi tibi soles,<br>
cum ventitabas quo puella ducebat<br>
amata nobis quantum amabitur nulla.<br>
ibi illa multa tum iocosa fiebant,<br>
quae tu volebas nec puella nolebat.<br>
fulsere vere candidi tibi soles.<br>
nunc iam illa non vult: tu quoque, impotens, noli,<br>
nec quae fugit sectare, nec miser vive,<br>
sed obstinata mente perfer, obdura.<br>
vale, puella! iam Catullus obdurat,<br>
nec te requiret nec rogabit invitam:<br>
at tu dolebis, cum rogaberis nulla.<br>
scelesta, vae te! quae tibi manet vita!<br>
quis nunc te adibit? cui videberis bella?<br>
quem nunc amabis? cuius esse diceris?<br>
quem basiabis? cui labella mordebis?<br>
at tu, Catulle, destinatus obdura.<br></div2>
<div2 type="Poem" n="9" met="Phalaecean" org="uniform" sample="complete">
Verani, omnibus e meis amicis<br>
antistans mihi milibus trecentis,<br>
venistine domum ad tuos penates<br>
fratresque unanimos anumque matrem?<br>
venisti! o mihi nuntii beati!<br>
visam te incolumem audiamque Hiberum<br>
narrantem loca, facta, nationes,<br>
ut mos est tuus, applicansque collum<br>
iucundum os oculosque saviabor.<br>
o, quantum est hominum beatiorum,<br>
quid me laetius est beatiusve?<br></div2>
<div2 type="Poem" n="10" met="Phalaecean" org="uniform" sample="complete">
Varus me meus ad suos amores<br>
visum duxerat e foro otiosum,<br>
scortillum, ut mihi tunc repente visum est,<br>
non sane inlepidum neque invenustum.<br>
huc ut venimus, incidere nobis<br>
sermones varii, in quibus, quid esset<br>
iam Bithynia, quo modo se haberet,<br>
ecquonam mihi profuisset aere.<br>
respondi id quod erat, nihil neque ipsis<br>
nec praetoribus esse nec cohorti,<br>
cur quisquam caput unctius referret,<br>
praesertim quibus esset irrumator<br>
praetor nec faceret pili cohortem.<br>
“at certe tamen,” inquiunt, “quod illic<br>
natum dicitur esse comparasti,<br>
ad lecticam homines.” ego, ut puellae<br>
unum me facerem beatiorem,<br>
“non,” inquam, “mihi tam fuit maligne,<br>
ut, provincia quod mala incidisset,<br>
non possem octo homines parare rectos.”<br>
at mi nullus erat neque hic neque illic<br>
fractum qui veteris pedem grabati<br>
in collo sibi conlocare posset.<br>
hic illa, ut decuit cinaediorem,<br>
“quaeso,” inquit, “mihi, mi Catulle, paulum<br>
istos commoda: nam volo ad Sarapim<br>
deferri.”  “Mane,” inquii puellae,<br>
“istud quod modo dixeram, me habere,<br>
fugit me ratio: meus sodalis<br>
Cinna est Gaius; is sibi paravit.<br>
verum, utrum illius an mei, quid ad me?<br>
utor tam bene quam mihi pararim.<br>
sed tu insulsa male et molesta vivis,<br>
per quam non licet esse neglegentem.”<br></div2>
<div2 type="Poem" n="11" met="Lesser Sapphic" org="uniform" sample="complete">
<p type="stanza" org="uniform" sample="complete">
Furi et Aureli, comites Catulli,<br>
sive in extremos penetrabit Indos,<br>
litus ut longe resonante Eoa<br>
tunditur unda,<br>
</p>
<p org="uniform" sample="complete">
sive in Hyrcanos Arabasve molles,<br>
seu Sacas sagittiferosve Parthos,<br>
sive quae septemgeminus colorat<br>
aequora Nilus,<br>
</p>
<p org="uniform" sample="complete">
sive trans altas gradietur Alpes<br>
Caesaris visens monimenta magni,<br>
Gallicum Rhenum, horribile aequor, ulti-<br>
mosque Britannos,<br>
</p>
<p org="uniform" sample="complete">
omnia haec, quaecumque feret voluntas<br>
caelitum, temptare simul parati,<br>
pauca nuntiate meae puellae<br>
non bona dicta.<br>
</p>
<p org="uniform" sample="complete">
cum suis vivat valeatque moechis,<br>
quos simul complexa tenet trecentos,<br>
nullum amans vere, sed identidem omnium<br>
ilia rumpens;<br>
</p>
<p org="uniform" sample="complete">
nec meum respectet, ut ante, amorem,<br>
qui illius culpa cecidit velut prati<br>
ultimi flos, praetereunte postquam<br>
tactus aratro est.<br>
</p></div2>
<div2 type="Poem" n="12" met="Phalaecean" org="uniform" sample="complete">
Marrucine Asini, manu sinistra<br>
non belle uteris in ioco atque vino:<br>
tollis lintea neglegentiorum.<br>
hoc salsum esse putas? fugit te, inepte!<br>
quamvis sordida res et invenusta est<br>
non credis mihi?  crede Pollioni<br>
fratri, qui tua furta vel talento<br>
mutari velit; est enim leporum<br>
disertus puer ac facetiarum.<br>
quare aut hendecasyllabos trecentos<br>
exspecta, aut mihi linteum remitte,<br>
quod me non movet aestimatione,<br>
verum est mnemosynum mei sodalis.<br>
nam sudaria Saetaba ex Hiberis<br>
miserunt mihi muneri Fabullus<br>
et Veranius: haec amem necesse est<br>
et Veraniolum meum et Fabullum.<br></div2>
<div2 type="Poem" n="13" met="Phalaecean" org="uniform" sample="complete">
Cenabis bene, mi Fabulle, apud me<br>
paucis, si tibi di favent, diebus,<br>
si tecum attuleris bonam atque magnam<br>
cenam, non sine candida puella<br>
et vino et sale et omnibus cachinnis.<br>
haec si, inquam, attuleris, venuste noster<br>
cenabis bene; nam tui Catulli<br>
plenus sacculus est aranearum.<br>
sed contra accipies meros amores<br>
seu quid suavius elegantiusve est:<br>
nam unguentum dabo, quod meae puellae<br>
donarunt Veneres Cupidinesque,<br>
quod tu cum olfacies, deos rogabis<br>
totum ut te faciant, Fabulle, nasum.<br></div2>
<div2 type="Poem" n="14" met="Phalaecean" org="uniform" sample="complete">
Ni te plus oculis meis amarem,<br>
iucundissime Calve, munere isto<br>
odissem te odio Vatiniano:<br>
nam quid feci ego quidve sum locutus,<br>
cur me tot male perderes poetis?<br>
isti di mala multa dent clienti<br>
qui tantum tibi misit impiorum.<br>
quod si, ut suspicor, hoc novum ac repertum<br>
munus dat tibi Sulla litterator,<br>
non est mi male, sed bene ac beate,<br>
quod non dispereunt tui labores.<br>
di magni, horribilem et sacrum libellum,<br>
quem tu scilicet ad tuum Catullum<br>
misti, continuo ut die periret,<br>
Saturnalibus, optimo dierum!<br>
non, non hoc tibi, false, sic abibit:<br>
nam, si luxerit, ad librariorum<br>
curram scrinia, Caesios, Aquinos,<br>
Suffenum, omnia colligam venena,<br>
ac te his suppliciis remunerabor.<br>
vos hinc interea valete, abite<br>
illuc unde malum pedem attulistis,<br>
saecli incommoda, pessimi poetae.<br></div2>
<div2 type="Poem" n="14b" met="Phalaecean" org="uniform" sample="complete">
Si qui forte mearum ineptiarum<br>
lectores eritis manusque vestras<br>
non horrebitis admovere nobis,<br></div2>
<div2 type="Poem" n="15" met="Phalaecean" org="uniform" sample="complete">
Commendo tibi me ac meos amores,<br>
Aureli. Veniam peto pudentem,<br>
ut, si quicquam animo tuo cupisti<br>
quod castum expeteres et integellum,<br>
conserves puerum mihi pudice,<br>
non dico a populo: nihil veremur<br>
istos qui in platea modo huc modo illuc<br>
in re praetereunt sua occupati;<br>
verum a te metuo tuoque pene<br>
infesto pueris bonis malisque.<br>
quem tu qua libet, ut libet moveto<br>
quantum vis, ubi erit foris paratum:<br>
hunc unum excipio, ut puto, pudenter.<br>
quod si te mala mens furorque vecors<br>
in tantam impulerit, sceleste, culpam,<br>
ut nostrum insidiis caput lacessas,<br>
ah tum te miserum malique fati,<br>
quem attractis pedibus patente porta<br>
percurrent raphanique mugilesque.<br></div2>
<div2 type="Poem" n="16" met="Phalaecean" org="uniform" sample="complete">
Pedicabo ego vos et irrumabo,<br>
Aureli pathice et cinaede Furi,<br>
qui me ex versiculis meis putastis,<br>
quod sunt molliculi, parum pudicum.<br>
nam castum esse decet pium poetam<br>
ipsum, versiculos nihil necesse est,<br>
qui tum denique habent salem ac leporem,<br>
si sunt molliculi ac parum pudici<br>
et quod pruriat incitare possunt,<br>
non dico pueris, sed his pilosis,<br>
qui duros nequeunt movere lumbos.<br>
vos quod milia multa basiorum<br>
legistis, male me marem putatis?<br>
pedicabo ego vos et irrumabo.<br></div2>
<div2 type="Poem" n="17" met="Priapean" org="uniform" sample="complete">
O Colonia, quae cupis ponte ludere longo,<br>
et salire paratum habes, sed vereris inepta<br>
crura ponticuli assulis stantis in redivivis,<br>
ne supinus eat cavaque in palude recumbat,<br>
sic tibi bonus ex tua pons libidine fiat,<br>
in quo vel Salisubsili sacra suscipiantur,<br>
munus hoc mihi maximi da, Colonia, risus.<br>
quendam municipem meum de tuo volo ponte<br>
ire praecipitem in lutum per caputque pedesque,<br>
verum totius ut lacus putidaeque paludis<br>
lividissima maximeque est profunda vorago.<br>
insulsissimus est homo, nec sapit pueri instar<br>
bimuli tremula patris dormientis in ulna:<br>
cui cum sit viridissimo nupta flore puella<br>
(et puella tenellulo delicatior haedo,<br>
adservanda nigerrimis diligentius uvis),<br>
ludere hanc sinit ut libet, nec pili facit uni,<br>
nec se sublevat ex sua parte, sed velut alnus<br>
in fossa Liguri iacet suppernata securi,<br>
tantundem omnia sentiens quam si nulla sit usquam<br>
talis iste meus stupor nil videt, nihil audit,<br>
ipse qui sit, utrum sit an non sit, id quoque nescit.<br>
nunc eum volo de tuo ponte mittere pronum,<br>
si pote stolidum repente excitare veternum<br>
et supinum animum in gravi derelinquere caeno,<br>
ferream ut soleam tenaci in voragine mula.<br></div2>
<div2 type="Poem" n="21" met="Phalaecean" org="uniform" sample="complete">
<gap desc="desunt cc. 18-20" />Aureli, pater esuritionum,<br>
non harum modo, sed quot aut fuerunt<br>
aut sunt aut aliis erunt in annis,<br>
pedicare cupis meos amores.<br>
nec clam: nam simul es, iocaris una,<br>
haerens ad latus omnia experiris.<br>
frustra: nam insidias mihi instruentem<br>
tangam te prior irrumatione.<br>
atque id si faceres satur, tacerem:<br>
nunc ipsum id doleo, quod esurire,<br>
ah me me, puer et sitire discet.<br>
quare desine, dum licet pudico,<br>
ne finem facias, sed irrumatus.<br></div2>
<div2 type="Poem" n="22" met="Choliambic" org="uniform" sample="complete">
Suffenus iste, Vare, quem probe nosti,<br>
homo est venustus et dicax et urbanus,<br>
idemque longe plurimos facit versus.<br>
puto esse ego illi milia aut decem aut plura<br>
perscripta, nec sic, ut fit, in palimpsesto<br>
relata: chartae regiae, novi libri,<br>
novi umbilici, lora, rubra membrana,<br>
derecta plumbo et pumice omnia aequata.<br>
haec cum legas tu, bellus ille et urbanus<br>
Suffenus unus caprimulgus aut fossor<br>
rursus videtur: tantum abhorret ac mutat.<br>
hoc quid putemus esse?  Qui modo scurra<br>
aut si quid hac re tritius videbatur,<br>
idem infaceto est infacetior rure<br>
simul poemata attigit, neque idem unquam<br>
aeque est beatus ac poema cum scribit:<br>
tam gaudet in se tamque se ipse miratur.<br>
nimirum idem omnes fallimur, neque est quisquam<br>
quem non in aliqua re videre Suffenum<br>
possis.  Suus cuique attributus est error,<br>
sed non videmus manticae quod in tergo est.<br></div2>
<div2 type="Poem" n="23" met="Phalaecean" org="uniform" sample="complete">
Furi, cui neque servus est neque arca<br>
nec cimex neque araneus neque ignis,<br>
verum est et pater et noverca, quorum<br>
dentes vel silicem comesse possunt,<br>
est pulchre tibi cum tuo parente<br>
et cum coniuge lignea parentis.<br>
nec mirum: bene nam valetis omnes,<br>
pulchre concoquitis, nihil timetis,<br>
non incendia, non graves ruinas,<br>
non furta impia, non dolos veneni,<br>
non casus alios periculorum.<br>
atqui corpora sicciora cornu<br>
aut si quid magis aridum est habetis<br>
sole et frigore et esuritione.<br>
quare non tibi sit bene ac beate?<br>
a te sudor abest, abest saliva,<br>
mucusque et mala pituita nasi.<br>
hanc ad munditiem adde mundiorem,<br>
quod culus tibi purior salillo est,<br>
nec toto decies cacas in anno;<br>
atque id durius est faba et lapillis,<br>
quod tu si manibus teras fricesque,<br>
non unquam digitum inquinare possis.<br>
haec tu commoda tam beata, Furi,<br>
noli spernere nec putare parvi,<br>
et sestertia quae soles precari<br>
centum desine: nam satis beatu's.<br></div2>
<div2 type="Poem" n="24" met="Phalaecean" org="uniform" sample="complete">
O qui flosculus es Iuventiorum,<br>
non horum modo, sed quot aut fuerunt<br>
aut posthac aliis erunt in annis,<br>
mallem divitias Midae dedisses<br>
isti cui neque servus est neque arca,<br>
quam sic te sineres ab illo amari.<br>
“quid? Non est homo bellus?” inquies. est:<br>
sed bello huic neque servus est neque arca.<br>
hoc tu quam libet abice elevaque :<br>
nec servum tamen ille habet neque arcam.<br></div2>
<div2 type="Poem" n="25" met="Iambic tetrameter catalectic" org="uniform" sample="complete">
Cinaede Thalle, mollior cuniculi capillo<br>
vel anseris medullula vel imula auricilla<br>
vel pene languido senis situque araneoso,<br>
idemque Thalle turbida rapacior procella,<br>
cum † diva mulier aries ostendit oscitantes,<br>
remitte pallium mihi meum quod involasti<br>
sudariumque Saetabum catagraphosque Thynos,<br>
inepte, quae palam soles habere tanquam avita.<br>
quae nunc tuis ab unguibus reglutina et remitte,<br>
ne laneum latusculum manusque mollicellas<br>
inusta turpiter tibi flagella conscribillent,<br>
et insolenter aestues velut minuta magno<br>
deprensa navis in mari vesaniente vento.<br></div2>
<div2 type="Poem" n="26" met="Phalaecean" org="uniform" sample="complete">
Furi, villula vestra non ad Austri<br>
flatus opposita est neque ad Favoni<br>
nec saevi Boreae aut Apeliotae,<br>
verum ad milia quindecim et ducentos.<br>
o ventum horribilem atque pestilentem!<br></div2>
<div2 type="Poem" n="27" met="Phalaecean" org="uniform" sample="complete">
Minister vetuli puer Falerni<br>
inger mi calices amariores,<br>
ut lex Postumiae iubet magistrae,<br>
ebrioso acino ebriosioris.<br>
at vos quo libet hinc abite, lymphae,<br>
vini pernicies, et ad severos<br>
migrate: hic merus est Thyonianus.<br></div2>
<div2 type="Poem" n="28" met="Phalaecean" org="uniform" sample="complete">
Pisonis comites, cohors inanis<br>
aptis sarcinulis et expeditis,<br>
Verani optime tuque mi Fabulle,<br>
quid rerum geritis? Satisne cum isto<br>
vappa frigoraque et famem tulistis?<br>
ecquidnam in tabulis patet lucelli<br>
expensum, ut mihi, qui meum secutus<br>
praetorem refero datum lucello,<br>
“o Memmi, bene me ac diu supinum<br>
tota ista trabe lentus irrumasti.”<br>
sed, quantum video, pari fuistis<br>
casu: nam nihilo minore verpa<br>
farti estis. pete nobiles amicos.<br>
at vobis mala multa di deaeque<br>
dent, opprobria Romuli Remique.<br></div2>
<div2 type="Poem" n="29" met="Iambic trimeter" org="uniform" sample="complete">
Quis hoc potest videre, quis potest pati,<br>
nisi impudicus et vorax et aleo,<br>
Mamurram habere quod comata GaIlia<br>
habebat ante et ultima Britannia?<br>
Cinaede Romule, haec videbis et feres?<br>
et ille nunc superbus et superfluens<br>
perambulabit omnium cubilia<br>
ut albulus columbus aut Adoneus?<br>
cinaede Romule, haec videbis et feres?<br>
es impudicus et vorax et aleo.<br>
eone nomine, imperator unice,<br>
fuisti in ultima occidentis insula,<br>
ut ista vestra diffututa mentula<br>
ducenties comesset aut trecenties?<br>
quid est alid sinistra liberalitas?<br>
parum expatravit an parum elluatus est?<br>
paterna prima lancinata sunt bona;<br>
secunda praeda Pontica; inde tertia<br>
Hibera, quam scit amnis aurifer Tagus.<br>
nunc Galliae timetur et Britanniae.<br>
quid hunc malum fovetis? aut quid hic potest<br>
nisi uncta devorare patrimonia?<br>
eone nomine † urbis opulentissime<br>
socer generque, perdidistis omnia?<br></div2>
<div2 type="Poem" n="30" met="Asclepiadean major" org="uniform" sample="complete">
Alfene immemor atque unanimis false sodalibus,<br>
iam te nil miseret, dure, tui dulcis amiculi?<br>
iam me prodere, iam non dubitas fallere, perfide?<br>
nec facta impia fallacum hominum caelicolis placent;<br>
quae tu neglegis, ac me miserum deseris in malis.<br>
eheu, quid faciant, dic, homines, cuive habeant fidem?<br>
certe tute iubebas animam tradere, inique, me<br>
inducens in amorem, quasi tuta omnia mi forent.<br>
idem nunc retrahis te ac tua dicta omnia factaque<br>
ventos irrita ferre ac nebulas aerias sinis.<br>
si tu oblitus es, at di meminerunt, meminit Fides,<br>
quae te ut paeniteat postmodo facti faciet tui.<br></div2>
<div2 type="Poem" n="31" met="Choliambic" org="uniform" sample="complete">
Paene insularum, Sirmio, insularumque<br>
ocelle, quascumque in liquentibus stagnis<br>
marique vasto fert uterque Neptunus,<br>
quam te libenter quamque laetus inviso,<br>
vix mi ipse credens Thyniam atque Bithynos<br>
liquisse campos et videre te in tuto!<br>
o quid solutis est beatius curis,<br>
cum mens onus reponit, ac peregrino<br>
labore fessi venimus larem ad nostrum<br>
desideratoque adquiescimus lecto?<br>
hoc est quod unum est pro laboribus tantis.<br>
salve, o venusta Sirmio, atque ero gaude;<br>
gaudete vosque, o Lydiae lacus undae;<br>
ridete, quidquid est domi cachinnorum.<br></div2>
<div2 type="Poem" n="32" met="Phalaecean" org="uniform" sample="complete">
Amabo, mea dulcis Ipsithilla,<br>
meae deliciae, mei lepores,<br>
iube ad te veniam meridiatum.<br>
et si iusseris illud, adiuvato,<br>
ne quis liminis obseret tabellam,<br>
neu tibi libeat foras abire;<br>
sed domi maneas paresque nobis<br>
novem continuas fututiones.<br>
verum, si quid ages, statim iubeto:<br>
nam pransus iaceo et satur supinus<br>
pertundo tunicamque palliumque.<br></div2>
<div2 type="Poem" n="33" met="Phalaecean" org="uniform" sample="complete">
O furum optime balneariorum<br>
Vibenni pater, et cinaede fili,<br>
(nam dextra pater inquinatiore,<br>
culo filius est voraciore)<br>
cur non exsilium malasque in oras<br>
itis, quandoquidem patris rapinae<br>
notae sunt populo, et natis pilosas,<br>
fili, non potes asse venditare?<br></div2>
<div2 type="Poem" n="34" met="Three second Glyconics catalectic and one second Pherecratic acatalectic" org="uniform" sample="complete">
<p org="uniform" sample="complete">Dianae sumus in fide<br>
puellae et pueri integri;<br>
Dianam pueri integri<br>
puellaeque canamus.<br></p>
<p org="uniform" sample="complete">O Latonia, maximi<br>
magna progenies Iovis,<br>
quam mater prope Deliam<br>
deposivit olivam,<br></p>
<p org="uniform" sample="complete">montium domina ut fores<br>
silvarumque virentium<br>
saltuumque reconditorum<br>
amniumque sonantum;<br></p>
<p org="uniform" sample="complete">tu Lucina dolentibus<br>
Iuno dicta puerperis,<br>
tu potens Trivia et notho es<br>
dicta lumine Luna.<br></p>
<p org="uniform" sample="complete">tu cursu, dea, menstruo<br>
metiens iter annuum<br>
rustica agricolae bonis<br>
tecta frugibus exples.<br></p>
<p org="uniform" sample="complete">sis quocumque tibi placet<br>
sancta nomine, Romulique,<br>
antique ut solita es, bona<br>
sospites ope gentem.<br></p></div2>
<div2 type="Poem" n="35" met="Phalaecean" org="uniform" sample="complete">
Poetae tenero, meo sodali<br>
velim Caecilio, papyre, dicas,<br>
Veronam veniat, Novi relinquens<br>
Comi moenia Lariumque litus:<br>
nam quasdam volo cogitationes<br>
amici accipiat sui meique.<br>
quare, si sapiet, viam vorabit,<br>
quamvis candida milies puella<br>
euntem revocet manusque collo<br>
ambas iniciens roget morari,<br>
quae nunc, si mihi vera nuntiantur,<br>
illum deperit impotente amore:<br>
nam quo tempore legit incohatam<br>
Dindymi dominam, ex eo misellae<br>
ignes interiorem edunt medullam.<br>
ignosco tibi, Sapphica puella<br>
Musa doctior: est enim venuste<br>
Magna Caecilio incohata Mater.<br></div2>
<div2 type="Poem" n="36" met="Phalaecean" org="uniform" sample="complete">
Annales Volusi, cacata charta,<br>
votum solvite pro mea puella:<br>
nam sanctae Veneri Cupidinique<br>
vovit, si sibi restitutus essem<br>
desissemque truces vibrare iambos,<br>
electissima pessimi poetae<br>
scripta tardipedi deo daturam<br>
infelicibus ustilanda lignis.<br>
et hoc pessima se puella vidit<br>
iocose lepide vovere divis.<br>
nunc, o caeruleo creata ponto,<br>
quae sanctum Idalium Uriosque apertos,<br>
quaeque Ancona Cnidumque harundinosam<br>
colis, quaeque Amathunta, quaeque Golgos,<br>
quaeque Durrachium Hadriae tabernam,<br>
acceptum face redditumque votum,<br>
si non inlepidum neque invenustum est.<br>
at vos interea venite in ignem,<br>
pleni ruris et inficetiarum<br>
Annales Volusi, cacata charta.<br></div2>
<div2 type="Poem" n="37" met="Choliambic" org="uniform" sample="complete">
Salax taberna vosque contubernales,<br>
a pilleatis nona fratribus pila,<br>
solis putatis esse mentulas vobis,<br>
solis licere quidquid est puellarum<br>
confutuere et putare ceteros hircos?<br>
an, continenter quod sedetis insulsi<br>
centum an ducenti, non putatis ausurum<br>
me una ducentos irrumare sessores?<br>
atqui putate: namque totius vobis<br>
frontem tabernae sopionibus scribam.<br>
puella nam mi, quae meo sinu fugit,<br>
amata tantum quantum amabitur nulla,<br>
pro qua mihi sunt magna bella pugnata,<br>
consedit istic.  hanc boni beatique<br>
omnes amatis, et quidem, quod indignum est,<br>
omnes pusilli et semitarii moechi:<br>
tu praeter omnes une de capillatis,<br>
cuniculosae Celtiberiae fili,<br>
Egnati, opaca quem bonum facit barba<br>
et dens Hibera defricatus urina.<br></div2>
<div2 type="Poem" n="38" met="Phalaecean" org="uniform" sample="complete">
Male est, Cornifici, tuo Catullo,<br>
male est me hercule ei et laboriose,<br>
et magis magis in dies et horas.<br>
quem tu, quod minimum facillimumque est,<br>
qua solatus es adlocutione?<br>
irascor tibi.  sic meos amores?<br>
paulum quid libet adlocutionis,<br>
maestius lacrimis Simonideis.<br></div2>
<div2 type="Poem" n="39" met="Choliambic" org="uniform" sample="complete">
Egnatius, quod candidos habet dentes,<br>
renidet usque quaque.  si ad rei ventum est<br>
subsellium, cum orator excitat fletum,<br>
renidet ille.  si ad pii rogum fili<br>
lugetur, orba cum flet unicum mater,<br>
renidet ille.  quidquid est, ubicumque est,<br>
quodcumque agit, renidet.  hunc habet morbum<br>
neque elegantem, ut arbitror, neque urbanum.<br>
quare monendum est te mihi, bone Egnati.<br>
si urbanus esses aut Sabinus aut Tiburs<br>
aut parcus Umber aut obesus Etruscus<br>
aut Lanuvinus ater atque dentatus<br>
aut Transpadanus, ut meos quoque attingam,<br>
aut qui libet qui puriter lavit dentes,<br>
tamen renidere usque quaque te nollem;<br>
nam risu inepto res ineptior nulla est.<br>
nunc Celtiber es: Celtiberia in terra,<br>
quod quisque minxit, hoc sibi solet mane<br>
dentem atque russam defricare gingivam,<br>
ut quo iste vester expolitior dens est,<br>
hoc te amplius bibisse praedicet loti.<br></div2>
<div2 type="Poem" n="40" met="Phalaecean" org="uniform" sample="complete">
Quaenam te mala mens, miselle Ravide,<br>
agit praecipitem in meos iambos?<br>
quis deus tibi non bene advocatus<br>
vecordem parat excitare rixam?<br>
an ut pervenias in ora vulgi?<br>
quid vis? qua libet esse notus optas?<br>
eris, quandoquidem meos amores<br>
cum longa voluisti amare poena.<br></div2>
<div2 type="Poem" n="41" met="Phalaecean" org="uniform" sample="complete">
Ameana puella defututa<br>
tota milia me decem poposcit,<br>
ista turpiculo puella naso,<br>
decoctoris amica Formiani.<br>
propinqui, quibus est puella curae,<br>
amicos medicosque convocate:<br>
non est sana puella, nec rogare<br>
qualis sit solet aes imaginosum.<br></div2>
<div2 type="Poem" n="42" met="Phalaecean" org="uniform" sample="complete">
Adeste, hendecasyllabi, quot estis<br>
omnes undique, quotquot estis omnes.<br>
iocum me putat esse moecha turpis<br>
et negat mihi vestra reddituram<br>
pugillaria, si pati potestis.<br>
persequamur eam, et reflagitemus.<br>
quae sit quaeritis? illa quam videtis<br>
turpe incedere, mimice ac moleste<br>
ridentem catuli ore Gallicani.<br>
circumsistite eam, et reflagitate:<br>
“moecha putida, redde codicillos,<br>
redde, putida moecha, codicillos.”<br>
non assis facis? o lutum, lupanar,<br>
aut si perditius potes quid esse.<br>
sed non est tamen hoc satis putandum.<br>
quod si non aliud potest, ruborem<br>
ferreo canis exprimamus ore.<br>
conclamate iterum altiore voce<br>
“moecha putida, redde codicillos,<br>
redde, putida moecha, codicillos.”<br>
sed nil proficimus, nihil movetur.<br>
mutanda est ratio modusque nobis,<br>
si quid proficere amplius potestis,<br>
“pudica et proba, redde codicillos.”<br></div2>
<div2 type="Poem" n="43" met="Phalaecean" org="uniform" sample="complete">
Salve, nec minimo puella naso<br>
nec bello pede nec nigris ocellis<br>
nec longis digitis nec ore sicco<br>
nec sane nimis elegante lingua,<br>
decoctoris amica Formiani.<br>
ten provincia narrat esse bellam?<br>
tecum Lesbia nostra comparatur?<br>
o saeclum insapiens et infacetum!<br></div2>
<div2 type="Poem" n="44" met="Choliambic" org="uniform" sample="complete">
O funde noster seu Sabine seu Tiburs<br>
(nam te esse Tiburtem autumant quibus non est<br>
cordi Catullum laedere: at quibus cordi est<br>
quovis Sabinum pignore esse contendunt),<br>
sed seu Sabine sive verius Tiburs,<br>
fui libenter in tua suburbana<br>
villa malamque pectore expuli tussim,<br>
non immerenti quam mihi meus venter,<br>
dum sumptuosas adpeto, dedit, cenas.<br>
nam, Sestianus dum volo esse conviva,<br>
orationem in Antium petitorem<br>
plenam veneni et pestilentiae legi.<br>
hic me gravido frigida et frequens tussis<br>
quassavit usque dum in tuum sinum fugi<br>
et me recuravi otioque et urtica.<br>
quare refectus maximas tibi grates<br>
ago, meum quod non es ulta peccatum.<br>
nec deprecor iam, si nefaria scripta<br>
Sesti recepso, quin gravedinem et tussim<br>
non mi, sed ipsi Sestio ferat frigus,<br>
qui tunc vocat me cum malum librum 1egi.<br></div2>
<div2 type="Poem" n="45" met="Phalaecean" org="uniform" sample="complete">
Acmen Septimius suos amores<br>
tenens in gremio “mea,” inquit, “Acme,<br>
ni te perdite amo atque amare porro<br>
omnes sum adsidue paratus annos<br>
quantum qui pote plurimum perire,<br>
solus in Libya Indiaque tosta<br>
caesio veniam obvius leoni.”<br>
hoc ut dixit, Amor, sinistra ut ante,<br>
dextra sternuit adprobationem.<br>
at Acme leviter caput reflectens<br>
et dulcis pueri ebrios ocellos<br>
illo purpureo ore saviata<br>
“sic,” inquit, “mea vita, Septimille,<br>
huic uni domino usque serviamus,<br>
ut multo mihi maior acriorque<br>
ignis mollibus ardet in medullis.”<br>
hoc ut dixit, Arnor, sinistra ut ante,<br>
dextra sternuit adprobationem.<br>
nunc ab auspicio bono profecti<br>
mutuis animis amant amantur.<br>
unam Septimius misellus Acmen<br>
mavult quam Syrias Britanniasque:<br>
uno in Septimio fidelis Acme<br>
facit delicias libidinesque.<br>
quis ullos homines beatiores<br>
vidit, quis Venerem auspicatiorem?<br></div2>
<div2 type="Poem" n="46" met="Phalaecean" org="uniform" sample="complete">
Iam ver egelidos refert tepores,<br>
iam caeli furor aequinoctialis<br>
iucundis Zephyri silescit auris.<br>
linquantur Phrygii, Catulle, campi<br>
Nicaeaeque ager uber aestuosae:<br>
ad claras Asiae volemus urbes.<br>
iam mens praetrepidans avet vagari,<br>
iam laeti studio pedes vigescunt.<br>
o dulces comitum valete coetus,<br>
longe quos simul a domo profectos<br>
diversae variae viae reportant.<br></div2>
<div2 type="Poem" n="47" met="Phalaecean" org="uniform" sample="complete">
Porci et Socration, duae sinistrae<br>
Pisonis, scabies famesque mundi,<br>
vos Veraniolo meo et Fabullo<br>
verpus praeposuit Priapus ille?<br>
vos convivia lauta sumptuose<br>
de die facitis? mei sodales<br>
quaerunt in trivio vocationes?<br></div2>
<div2 type="Poem" n="48" met="Phalaecean" org="uniform" sample="complete">
Mellitos oculos tuos, Iuventi,<br>
siquis me sinat usque basiare,<br>
usque ad milia basiem trecenta,<br>
nec unquam videar satur futurus,<br>
non si densior aridis aristis<br>
sit nostrae seges osculationis.<br></div2>
<div2 type="Poem" n="49" met="Phalaecean" org="uniform" sample="complete">
Disertissime Romuli nepotum,<br>
quot sunt quotque fuere, Marce Tulli,<br>
quotque post aliis erunt in annis,<br>
gratias tibi maximas Catullus<br>
agit pessimus omnium poeta,<br>
tanto pessimus omnium poeta<br>
quanto tu optimus omnium patronus.<br></div2>
<div2 type="Poem" n="50" met="Phalaecean" org="uniform" sample="complete">
Hesterno, Licini, die otiosi<br>
multum lusimus in meis tabellis,<br>
ut convenerat esse delicatos.<br>
scribens versiculos uterque nostrum<br>
ludebat numero modo hoc modo illoc,<br>
reddens mutua per iocum atque vinum.<br>
atque illinc abii tuo lepore<br>
incensus, Licini, facetiisque,<br>
ut nec me miserum cibus iuvaret,<br>
nec somnus tegeret quiete ocellos,<br>
sed toto indomitus furore lecto<br>
versarer cupiens videre lucem,<br>
ut tecum loquerer simulque ut essem.<br>
at defessa labore membra postquam<br>
semimortua lectulo iacebant,<br>
hoc, iucunde, tibi poema feci,<br>
ex quo perspiceres meum dolorem.<br>
nunc audax cave sis, precesque nostras,<br>
oramus, cave despuas, ocelle,<br>
ne poenas Nemesis reposcat a te.<br>
est vehemens dea: laedere hanc caveto.<br></div2>
<div2 type="Poem" n="51" met="Lesser Sapphic" org="uniform" sample="complete">
<p org="uniform" sample="complete">Ille mi par esse deo videtur,<br>
ille, si fas est, superare divos<br>
qui sedens adversus identidem te<br>
spectat et audit<br></p>
<p org="uniform" sample="complete">dulce ridentem, misero quod omnis<br>
eripit sensus mihi: nam simul te,<br>
Lesbia, adspexi, nihil est super mi<br>
<gap desc="deest v. 1" /><br></p>
<p org="uniform" sample="complete">lingua sed torpet, tenuis sub artus<br>
flamma demanat, sonitu suopte<br>
tintinant aures, gemina teguntur<br>
lumina nocte.<br></p>
<p org="uniform" sample="complete">otium, Catulle, tibi molestum est:<br>
otio exsultas nimiumque gestis.<br>
otium et reges prius et beatas<br>
perdidit urbes.<br></p></div2>
<div2 type="Poem" n="52" met="Iambic trimeter" org="uniform" sample="complete">
Quid est, Catulle? quid moraris emori?<br>
sella in curuli struma Nonius sedet,<br>
per consulatum perierat Vatinius:<br>
quid est, Catulle? quid moraris emori?<br></div2>
<div2 type="Poem" n="53" met="Phalaecean" org="uniform" sample="complete">
Risi nescio quem modo e corona,<br>
qui, cum mirifice Vatiniana<br>
meus crimina Calvus explicasset,<br>
admirans ait haec manusque tollens<br>
“di magni, salaputium disertum!”<br></div2>
<div2 type="Poem" n="54" met="Phalaecean" org="uniform" sample="complete">
Othonis caput oppido est pusillum,<br>
<gap desc="lacunam proposuit Merrill; mss have 50.16-17" />et eri rustica semilauta crura,<br>
subtile et leve peditum Libonis,<br>
<gap />si non omnia, displicere vellem<br>
tibi et Fuficio, seni recocto<br>
<gap />irascere iterum meis iambis<br>
immerentibus, unice imperator.<br></div2>
<div2 type="Poem" n="55" met="Irregular Phalaecean" org="uniform" sample="complete">
Oramus, si forte non molestum est,<br>
demonstres ubi sint tuae tenebrae.<br>
te campo quaesivimus minore,<br>
te in circo, te in omnibus libellis,<br>
te in templo summi Iovis sacrato.<br>
in Magni simul ambulatione<br>
femellas omnes, amice, prendi,<br>
quas vultu vidi tamen serenas.<br>
† A velte sic ipse flagitabam:<br>
“camerium mihi, pessimae puellae!”<br>
quaedam inquit nudum † reduc †<br>
“en hic in roseis latet papillis.”<br>
sed te iam ferre Herculi labos est:<br>
tanto ten fastu negas, amice?<br>
dic nobis ubi sis futurus, ede<br>
audacter, committe, crede luci.<br>
nunc te lacteolae tenent puellae?<br>
si linguam clauso tenes in ore,<br>
fructus proicies amoris omnes:<br>
verbosa gaudet Venus loquella.<br>
vel vi vis, licet obseres palatum,<br>
dum veri sis particeps amoris.<br></div2>
<div2 type="Poem" n="56" met="Phalaecean" org="uniform" sample="complete">
O rem ridiculam, Cato, et iocosam<br>
dignamque auribus et tuo cachinno.<br>
ride, quidquid amas, Cato, Catullum:<br>
res est ridicula et nimis iocosa.<br>
deprendi modo pupulum puellae<br>
trusantem: hunc ego, si placet Dionae,<br>
pro telo rigida mea cecidi.<br></div2>
<div2 type="Poem" n="57" met="Phalaecean" org="uniform" sample="complete">
Pulchre convenit improbis cinaedis,<br>
Mamurrae pathicoque Caesarique.<br>
nec mirum: maculae pares utrisque,<br>
urbana altera et illa Formiana,<br>
impressae resident nec eluentur:<br>
morbosi pariter gemelli utrique,<br>
uno in lecticulo erudituli ambo,<br>
non hic quam ille magis vorax adulter,<br>
rivales socii puellularum:<br>
pulchre convenit improbis cinaedis.<br></div2>
<div2 type="Poem" n="58" met="Phalaecean" org="uniform" sample="complete">
Caeli, Lesbia nostra, Lesbia illa,<br>
illa Lesbia, quam Catullus unam<br>
plus quam se atque suos amavit omnes,<br>
nunc in quadriviis et angiportis<br>
glubit magnanimi Remi nepotes.<br></div2>
<div2 type="Poem" n="58b" met="Phalaecean" org="uniform" sample="complete">
Non custos si fingar ille Cretum,<br>
non si Pegaseo ferar volatu,<br>
non Ladas ego pinnipesve Perseus,<br>
non Rhesi niveae citaeque bigae:<br>
adde huc plumipedes volatilesque,<br>
ventorumque simul require cursum,<br>
quos vinctos, Cameri, mihi dicares:<br>
defessus tamen omnibus medullis<br>
et multis langoribus peresus<br>
essem te mihi, amice, quaeritando.<br></div2>
<div2 type="Poem" n="59" met="Choliambic" org="uniform" sample="complete">
Bononiensis Rufa Rufulum fellat,<br>
uxor Meneni, saepe quam in sepulcretis<br>
vidistis ipso rapere de rogo cenam,<br>
cum devolutum ex igne prosequens panem<br>
ab semiraso tunderetur ustore.<br></div2>
<div2 type="Poem" n="60" met="Choliambic" org="uniform" sample="complete">
Num te leaena montibus Libystinis<br>
aut Scylla latrans infima inguinum parte<br>
tam mente dura procreavit ac taetra,<br>
ut supplicis vocem in novissimo casu<br>
contemptam haberes, ah nimis fero corde?<br></div2></div1>
<div1 type="Long Poems" org="uniform" sample="complete"><div2 type="Poem" n="61" met="Four second Glyconics catalectic and one second Pherecratic acatalectic" org="uniform" sample="complete">
<p org="uniform" sample="complete">Collis o Heliconii<br>
cultor, Uraniae genus,<br>
qui rapis teneram ad virum<br>
virginem, o Hymenaee Hymen,<br>
o Hymen Hymenaee,<br></p>
<p org="uniform" sample="complete">cinge tempora floribus<br>
suave olentis amaraci,<br>
flammeum cape, laetus huc,<br>
huc veni niveo gerens<br>
luteum pede soccum,<br></p>
<p org="uniform" sample="complete">excitusque hilari die<br>
nuptialia concinens<br>
voce carmina tinnula<br>
pelle humum pedibus, manu<br>
pineam quate taedam.<br></p>
<p org="uniform" sample="complete">namque Vinia Manilo,<br>
qualis Idalium colens<br>
venit ad Phrygium Venus<br>
iudicem, bona cum bona<br>
nubet alite virgo,<br></p>
<p org="uniform" sample="complete">floridis velut enitens<br>
myrtus Asia ramulis,<br>
quos hamadryades deae<br>
ludicrum sibi rosido<br>
nutriunt umore.<br></p>
<p org="uniform" sample="complete">quare age huc aditum ferens<br>
perge linquere Thespiae<br>
rupis Aonios specus,<br>
nympha quos super irrigat<br>
frigerans Aganippe,<br></p>
<p org="uniform" sample="complete">ac domum dominam voca<br>
coniugis cupidam novi,<br>
mentem amore revinciens<br>
ut tenax hedera huc et huc<br>
arborem implicat errans.<br></p>
<p org="uniform" sample="complete">vosque item simul, integrae<br>
virgines, quibus advenit<br>
par dies, agite in modum<br>
dicite, “o Hymenaee Hymen,<br>
o Hymen Hymenaee.”<br></p>
<p org="uniform" sample="complete">ut libentius, audiens<br>
se citarier ad suum<br>
munus, huc aditum ferat<br>
dux bonae Veneris, boni<br>
coniugator amoris.<br></p>
<p org="uniform" sample="complete">quis deus magis anxiis<br>
est petendus amantibus?<br>
quem colent homines magis<br>
caelitum? o Hymenaee Hymen,<br>
o Hymen Hymenaee.<br></p>
<p org="uniform" sample="complete">te suis tremulus parens<br>
invocat, tibi virgines<br>
zonula solvunt sinus,<br>
te timens cupida novus<br>
captat aure maritus.<br></p>
<p org="uniform" sample="complete">tu fero iuveni in manus<br>
floridam ipse puellulam<br>
dedis a gremio suae<br>
matris, o Hymenaee Hymen,<br>
o Hymen Hymenaee.<br></p>
<p org="uniform" sample="complete">nil potest sine te Venus<br>
fama quod bona comprobet<br>
commodi capere: at potest<br>
te volente.  quis huic deo<br>
compararier ausit?<br></p>
<p org="uniform" sample="complete">nulla quit sine te domus<br>
liberos dare, nec parens<br>
stirpe nitier: at potest<br>
te volente.  quis huic deo<br>
compararier ausit?<br></p>
<p org="uniform" sample="complete">quae tuis careat sacris<br>
non queat dare praesides<br>
terra finibus: at queat<br>
te volente.  quis huic deo<br>
compararier ausit?<br></p>
<p org="uniform" sample="complete">claustra pandite ianuae,<br>
virgo adest. viden ut faces<br>
splendidas quatiunt comas?<gap desc="desunt vv. 2" /><br>
</p>
<p org="uniform" sample="complete">
<gap desc="desunt vv. 2" />tardet ingenuus pudor:<br>
quem tamen magis audiens<br>
flet quod ire necesse est.<br></p>
<p org="uniform" sample="complete">flere desine. Non tibi, Au-<br>
runculeia, periculum est<br>
ne qua femina pulchrior<br>
clarum ab Oceano diem<br>
viderit venientem.<br></p>
<p org="uniform" sample="complete">talis in vario solet<br>
divitis domini hortulo<br>
stare flos hyacinthinus.<br>
sed moraris, abit dies:<br>
prodeas, nova nupta.<br></p>
<p org="uniform" sample="complete">prodeas, nova nupta, si<br>
iam videtur, et audias<br>
nostra verba.  vide ut faces<br>
aureas quatiunt comas:<br>
prodeas, nova nupta.<br></p>
<p org="uniform" sample="complete">non tuus levis in mala<br>
deditus vir adultera<br>
probra turpia persequens<br>
a tuis teneris volet<br>
secubare papillis,<br></p>
<p org="uniform" sample="complete">lenta quin velut adsitas<br>
vitis implicat arbores,<br>
implicabitur in tuum<br>
complexum.  Sed abit dies:<br>
prodeas, nova nupta.<br></p>
<p org="uniform" sample="complete">o cubile quod omnibus<gap desc="desunt vv. 3" /><br>
candido pede lecti,<br></p>
<p org="uniform" sample="complete">quae tuo veniunt ero,<br>
quanta gaudia, quac vaga<br>
nocte, quae medio die<br>
gaudeat! sed abit dies:<br>
Prodeas, nova nupta.<br></p>
<p org="uniform" sample="complete">tollite, o pueri, faces:<br>
flammeum video venire.<br>
ite, concinite in modum<br>
“o Hymen Hymenaee io,<br>
o Hymen Hymenaee.”<br></p>
<p org="uniform" sample="complete">ne diu taceat procax<br>
fescennina iocatio,<br>
nec nuces pueris neget<br>
desertum domini audiens<br>
concubinus amorem.<br></p>
<p org="uniform" sample="complete">da nuces pueris, iners<br>
concubine: satis diu<br>
lusisti nucibus: libet<br>
iam servire Talasio.<br>
concubine, nuces da.<br></p>
<p org="uniform" sample="complete">sordebant tibi vilicae,<br>
concubine, hodie atque heri:<br>
nunc tuum cinerarius<br>
tondet os.  miser ah miser<br>
concubine, nuces da.<br></p>
<p org="uniform" sample="complete">diceris male te a tuis<br>
unguentate glabris marite<br>
abstinere: sed abstine.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">scimus haec tibi quae licent<br>
sola cognita: sed marito<br>
ista non eadem licent.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">nupta, tu quoque quae tuus<br>
vir petet cave ne neges,<br>
ne petitum aliunde eat.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">en tibi domus ut potens<br>
et beata viri tui:<br>
quae tibi sine serviat<br>
(o Hymen Hymenaee io,<br>
o Hymen Hymenaee).<br></p>
<p org="uniform" sample="complete">usque dum tremulum movens<br>
cana tempus anilitas<br>
omnia omnibus adnuit.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">transfer omine cum bono<br>
limen aureolos pedes,<br>
rasilemque subi forem.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">adspice unus ut accubans<br>
vir tuus Tyrio in toro<br>
totus immineat tibi.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">illi non minus ac tibi<br>
pectore uritur intimo<br>
flamma, sed penite magis<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">mitte bracchiolum teres,<br>
praetextate, puellulae:<br>
iam cubile adeat viri.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">o bonae senibus viris<br>
cognitae bene feminae,<br>
conlocate puellulam.<br>
o Hymen Hymenaee io,<br>
o Hymen Hymenaee.<br></p>
<p org="uniform" sample="complete">iam licet venias, marite:<br>
uxor in thalamo tibi est<br>
ore floridulo nitens<br>
alba parthenice velut<br>
luteumve papaver.<br></p>
<p org="uniform" sample="complete">at, marite, (ita me iuvent<br>
caelites) nihilo minus<br>
pulcher es, neque te Venus<br>
neglegit. sed abit dies:<br>
perge, ne remorare.<br></p>
<p org="uniform" sample="complete">non diu remoratus es,<br>
iam venis.  bona te Venus<br>
iuverit, quoniam palam<br>
quod cupis cupis et bonum<br>
non abscondis amorem.<br></p>
<p org="uniform" sample="complete">ille pulveris Africi<br>
siderumque micantium<br>
subducat numerum prius,<br>
qui vestri numerare vult<br>
multa milia ludi.<br></p>
<p org="uniform" sample="complete">ludite ut libet, et brevi<br>
liberos date.  non decet<br>
tam vetus sine liberis<br>
nomen esse, sed indidem<br>
semper ingenerari.<br></p>
<p org="uniform" sample="complete">Torquatus volo parvulus<br>
matris e gremio suae<br>
porrigens teneras manus<br>
dulce rideat ad patrem<br>
semihiante labello.<br></p>
<p org="uniform" sample="complete">sit suo similis patri<br>
Manlio et facile insciis<br>
noscitetur ab omnibus<br>
et pudicitiam suae<br>
matris indicet ore.<br></p>
<p org="uniform" sample="complete">talis illius a bona<br>
matre laus genus adprobet<br>
qualis unica ab optima<br>
matre Telemacho manet<br>
fama Penelopeo.<br></p>
<p org="uniform" sample="complete">claudite ostia, virgines:<br>
lusimus satis. at, boni<br>
coniuges, bene vivite et<br>
munere adsiduo valentem<br>
exercete iuventam.<br></p></div2>
<div2 type="Poem" n="62" met="Dactylic hexameter" org="uniform" sample="complete">
<p org="uniform" sample="complete"><head lang="en">youths</head>
Vesper adest: iuvenes, consurgite: vesper Olympo<br>
exspectata diu vix tandem lumina tollit.<br>
surgere iam tempus, iam pinguis linquere mensas;<br>
iam veniet virgo, iam dicetur hymenaeus.<br>
Hymen O Hymenaee, Hymen ades O Hymenaee.<br></p>
<p org="uniform" sample="complete"><head lang="en">maidens</head>
cernitis, innuptae, iuvenes? consurgite contra:<br>
nimirum Oetaeos ostendit Noctifer ignes.<br>
sic certe est: viden ut perniciter exsiluere?<br>
non temere exsiluere; canent quod vincere par est.<br>
Hymen O Hymenaee, Hymen ades O Hymenaee.<br></p>
<p org="uniform" sample="complete"><head lang="en">youths</head>
non facilis nobis, aequales, palma parata est:<br>
adspicite, innuptae secum ut meditata requirunt.<br>
non frustra meditantur; habent memorabile quod sit.<br>
nec mirum, penitus quae tota mente laborant.<br>
nos alio mentes, alio divisimus aures:<br>
iure igitur vincemur; amat victoria curam.<br>
quare nunc animos saltem convertite vestros:<br>
dicere iam incipient, iam respondere decebit.<br>
Hymen o Hymenaee, Hymen ades o Hymenaee.<br></p>
<p org="uniform" sample="complete"><head lang="en">maidens</head>
Hespere, qui caelo fertur crudelior ignis?<br>
qui natam possis complexu avellere matris,<br>
complexu matris retinentem avellere natam<br>
et iuveni ardenti castam donare puellam.<br>
quid faciunt hostes capta crudelius urbe?<br>
Hymen o Hymenaee, Hymen ades o Hymenaee.<br></p>
<p org="uniform" sample="complete"><head lang="en">youths</head>
Hespere, qui caelo lucet iucundior ignis?<br>
qui desponsa tua firmes conubia flammma,<br>
quae pepigere viri, pepigerunt ante parentes,<br>
nec iunxere prius quam se tuus extulit ardor.<br>
quid datur a divis felici optatius hora?<br>
Hymen o Hymenaee, Hymen ades o Hymenaee.<br></p>
<p org="uniform" sample="complete"><head lang="en">maidens</head>
Hesperus e nobis, aequales, abstulit unam<gap /><br></p>
<p org="uniform" sample="complete"><head lang="en">youths</head>
namque tuo adventu vigilat custodia semper.<br>
nocte latent fures, quos idem saepe revertens,<br>
Hespere, mutato comprendis nomine eosdem.<br>
at libet innuptis ficto te carpere questu.<br>
quid tum, si carpunt tacita quem mente requirunt?<br>
Hymen o Hymenaee, Hymen ades o Hymenaee.<br></p>
<p org="uniform" sample="complete"><head lang="en">maidens</head>
ut flos in saeptis secretus nascitur hortis,<br>
ignotus pecori, nullo convulsus aratro,<br>
quem mulcent aurae, firmat sol, educat imber,<br>
multi illum pueri, multae optavere puellae;<br>
idem cum tenui carptus defloruit ungui,<br>
nulli illum pueri, nullae optavere puellae:<br>
sic virgo, dum intacta manet, dum cara suis est;<br>
cum castum amisit polluto corpore florem,<br>
nec pueris iucunda manet nec cara puellis.<br>
Hymen o Hymenaee, Hymen ades o Hymenaee.<br></p>
<p org="uniform" sample="complete"><head lang="en">youths</head>
ut vidua in nudo vitis quac nascitur arvo<br>
nunquam se extollit, nunquam mitem educat unam,<br>
sed tenerum prono deflectens pondere corpus<br>
iam iam contingit summum radice flagellum,<br>
hanc nulli agricolae, nulli accoluere iuvenci;<br>
at si forte eadem est ulmo coniuncta marito,<br>
multi illam agricolae, multi accoluere iuvenci:<br>
sic virgo, dum intacta manet, dum inculta senescit;<br>
cum par conubium maturo tempore adepta est,<br>
cara viro magis et minus est invisa parenti.<br></p>
<p org="uniform" sample="complete">et tu ne pugna cum tali coniuge, virgo.<br>
non aequum est pugnare, pater cui tradidit ipse,<br>
ipse pater cum matre, quibus parere necesse est.<br>
virginitas non tota tua est, ex parte parentum est:<br>
tertia pars patri, pars est data tertia matri,<br>
tertia sola tua est.  noli pugnare duobus,<br>
qui genero sua iura simul cum dote dederunt.<br>
Hymen o Hymenaee, Hymen ades o Hymenaee.<br></p></div2>
<div2 type="Poem" n="63" met="Galliambic" org="uniform" sample="complete">
Super alta vectus Attis celeri rate maria<br>
Phrygium ut nemus citato cupide pede tetigit<br>
adiitque opaca silvis redimita loca deae,<br>
stimulatus ibi furenti rabie, vagus animis<br>
devolvit ili acuto sibi pondera silice.<br>
itaque ut relicta sensit sibi membra sine viro,<br>
etiam recente terrae sola sanguine maculans<br>
niveis citata cepit manibus leve typanum,<br>
typanum, tubam Cybelles, tua, mater, initia,<br>
quatiensque terga tauri teneris cava digitis<br>
canere haec suis adorta est tremebunda comitibus<br>
“agite ite ad alta, Gallae, Cybeles nemora simul,<br>
simul ite, Dindymenae dominae vaga pecora,<br>
aliena quae petentes velut exsules loca<br>
sectam meam exsecutae duce me mihi comites<br>
rapidum salum tulistis truculentaque pelagi<br>
et corpus evirastis Veneris nimio odio,<br>
hilarate erae citatis erroribus animum.<br>
mora tarda mente cedat; simul ite, sequimini<br>
Phrygiam ad domum Cybelles, Phrygia ad nemora deae,<br>
ubi cymbalum sonat vox, ubi tympana reboant,<br>
tibicen ubi canit Phryx curvo grave calamo,<br>
ubi capita maenades vi iaciunt hederigerae,<br>
ubi sacra sancta acutis ululatibus agitant,<br>
ubi suevit illa divae volitare vaga cohors,<br>
quo nos decet citatis celerare tripudiis.”<br>
simul haec comitibus Attis cecinit notha mulier,<br>
thiasus repente linguis trepidantibus ululat,<br>
leve tympanum remugit, cava cymbala recrepant,<br>
viridem citus adit Idam properante pede chorus.<br>
furibunda simul anhelans vaga vadit animam agens<br>
comitata tympano Attis per opaca nemora dux,<br>
veluti iuvenca vitans onus indomita iugi:<br>
rapidae ducem secuntur Gallae properipedem.<br>
itaque, ut domum Cybelles tetigere lassulae,<br>
nimio e labore somnum capiunt sine Cerere.<br>
piger his labante langore oculos sopor operit:<br>
abit in quiete molli rabidus furor animi.<br>
sed ubi oris aurci Sol radiantibus oculis<br>
lustravit aethera album, sola dura, mare ferum,<br>
pepulitque noctis umbras vegetis sonipedibus,<br>
ibi Somnus excitam Attin fugiens citus abiit:<br>
trepidante eum recepit dea Pasithea sinu.<br>
ita de quiete molli rapida sine rabie<br>
simul ipsa pectore Attis sua facta recoluit,<br>
liquidaque mente vidit sine quis ubique foret,<br>
animo aestuante rusum reditum ad vada tetulit.<br>
ibi maria vasta visens lacrimantibus oculis<br>
patriam adlocuta maesta est ita voce miseriter:<br>
“patria o mei creatrix, patria o mea genetrix,<br>
ego quam miser relinquens, dominos ut erifugae<br>
famuli solent, ad Idae tetuli nemora pedem,<br>
ut apud nivem et ferarum gelida stabula forem<br>
et earum omnia adirem furibunda latibula,<br>
ubinam aut quibus locis te positam, patria, reor?<br>
cupit ipsa pupula ad te sibi derigere aciem,<br>
rabie fera carens dum breve tempus animus est.<br>
egone a mea remota haec ferar in nemora domo?<br>
patria, bonis, amicis, genitoribus abero?<br>
abero foro, palaestra, stadio, et gymnasiis?<br>
miser ah miser, querendum est etiam atque etiam, anime.<br>
quod enim genus figurae est ego non quod obierim?<br>
ego mulier, ego adulescens, ego ephebus, ego puer,<br>
ego gymnasi fui flos, ego eram decus olei:<br>
mihi ianuae frequentes, mihi limina tepida,<br>
mihi floridis corollis redimita domus erat,<br>
linquendum ubi esset orto mihi sole cubiculum.<br>
ego nunc deum ministra et Cybeles famula ferar?<br>
ego maenas, ego mei pars, ego vir sterilis ero?<br>
ego viridis algida Idae nive amicta loca colam?<br>
ego vitam agam sub altis Phrygiae columinibus,<br>
ubi cerva silvicultrix, ubi aper nemorivagus?<br>
iam iam dolet quod egi, iam iamque paenitet.”<br>
roseis ut huic labellis sonitus citus abiit<br>
geminas deorum ad aures nova nuntia referens,<br>
ibi iuncta iuga resoluens Cybele leonibus<br>
laevumque pecoris hostem stimulans ita loquitur.<br>
“Agedum,” inquit, “age ferox i, fac ut hunc furor agitet,<br>
fac uti furoris ictu reditum in nemora ferat,<br>
mea libere nimis qui fugere imperia cupit.<br>
age caede terga cauda, tua verbera patere,<br>
fac cuncta mugienti fremitu loca retonent,<br>
rutilam ferox torosa cervice quate iubam.”<br>
ait haec minax Cybelle religatque iuga manu.<br>
ferus ipse sese adhortans rabidum incitat animo,<br>
vadit, fremit, refringit virgulta pede vago.<br>
at ubi umida albicantis loca litoris adiit<br>
tenerumque vidit Attin prope marmora pelagi,<br>
facit impetum: ille demens fugit in nemora fera:<br>
ibi semper omne vitae spatium famula fuit.<br>
<milestone ed="P" unit="para" />dea magna, dea Cybelle, dea domina Dindymi,<br>
procul a mea tuus sit furor omnis, era, domo:<br>
alios age incitatos, alios age rabidos.<br></div2>
<div2 type="Poem" n="64" met="Dactylic hexameter" org="uniform" sample="complete">
Peliaco quondam prognatae vertice pinus<br>
dicuntur liquidas Neptuni nasse per undas<br>
Phasidos ad fluctus et fines Aeeteos,<br>
cum lecti iuvenes, Argivae robora pubis,<br>
auratam optantes Colchis avertere pellem<br>
ausi sunt vada salsa cita decurrere puppi,<br>
caerula verrentes abiegnis aequora palmis.<br>
diva quibus retinens in summis urbibus arces<br>
ipsa levi fecit volitantem flamine currum,<br>
pinea coniungens inflexae texta carinae.<br>
illa rudem cursu prima imbuit Amphitriten.<br>
quae simul ac rostro ventosum proscidit aequor<br>
tortaque remigio spumis incanduit unda,<br>
emersere freti candenti e gurgite vultus<br>
aequoreae monstrum Nereides admirantes.<br>
illa, siqua alia, viderunt luce marinas<br>
mortales oculis nudato corpore nymphas<br>
nutricum tenus exstantes e gurgite cano.<br>
tum Thetidis Peleus incensus fertur amore,<br>
tum Thetis humanos non despexit hymenaeos,<br>
tum Thetidi pater ipse iugandum Pelea sensit.<br>
o nimis optato saeclorum tempore nati<br>
heroes, salvete, deum genus, o bona matrum<br>
<l n="23b">progenies, salvete iterum<br>
vos ego saepe meo, vos carmine compellabo,<br>
teque adeo eximie taedis felicibus aucte<br>
Thessaliae columen Peleu, cui Iuppiter ipse,<br>
ipse suos divum genitor concessit amores.<br>
tene Thetis tenuit pulcherrirna Nereine?<br>
tene suam Tethys concessit ducere neptem<br>
Oceanusque, mari totum qui amplectitur orbem?<br>
quae simul optatae finito tempore luces<br>
advenere, domum conventu tota frequentat<br>
Thessalia, oppletur laetanti regia coetu:<br>
dona ferunt prae se, declarant gaudia vultu.<br>
deseritur Cieros, linquunt Phthiotica Tempe<br>
Crannonisque domos ac moenia Larisaea,<br>
Pharsalum coeunt, Pharsalia tecta frequentant.<br>
rura colit nemo, mollescunt colla iuvencis,<br>
non humilis curvis purgatur vinea rastris,<br>
non glaebam prono convellit vomere taurus,<br>
non falx attenuat frondatorum arboris umbram,<br>
squalida desertis robigo infertur aratris.<br>
ipsius at sedes, quacumque opulenta recessit<br>
regia, fulgenti splendent auro atque argento.<br>
candet ebur soliis, conlucent pocula mensae,<br>
tota domus gaudet regali splendida gaza.<br>
pulvinar vero divae geniale locatur<br>
sedibus in medus, Indo quod dente politum<br>
tincta tegit roseo conchyli purpura fuco.<br>
haec vestis priscis hominum variata figuris<br>
heroum mira virtutes indicat arte.<br>
namque fluentisono prospectans litore Diae<br>
Thesea cedentem celeri cum classe tuetur<br>
indomitos in corde gerens Ariadna furores,<br>
necdum etiam sese quae visit visere credit,<br>
ut pote fallaci quae tunc primum excita somno<br>
desertam in sola miseram se cernat harena.<br>
immemor at iuvenis fugiens pellit vada remis,<br>
irrita ventosae linquens promissa procellae.<br>
quem procul ex alga maestis Minois ocellis<br>
saxea ut effigies bacchantis prospicit, eheu,<br>
prospicit et magnis curarum fluctuat undis,<br>
non flavo retinens subtilem vertice mitram,<br>
non contecta levi velatum pectus amictu,<br>
non tereti strophio lactentis vincta papillas,<br>
omnia quae toto delapsa e corpore passim<br>
ipsius ante pedes fluctus salis adludebant.<br>
sic neque tum mitrae neque tum fluitantis amictus<br>
illa vicem curans toto ex te pectore, Theseu,<br>
toto animo, tota pendebat perdita mente.<br>
ah misera, adsiduis quam luctibus exsternavit<br>
spinosas Erycina serens in pectore curas<br>
illa tempestate, ferox quo ex tempore Theseus<br>
egressus curvis e litoribus Piraei<br>
attigit iniusti regis Gortynia tecta.<br>
<milestone ed="P" unit="para" />nam perhibent olim crudeli peste coactam<br>
Androgeoneae poenas exsolvere caedis<br>
electos iuvenes simul et decus innuptarum<br>
Cecropiam solitam esse dapem dare Minotauro.<br>
quis angusta malis cum moenia vexarentur,<br>
ipse suum Theseus pro caris corpus Athenis<br>
proicere optavit potius quam talia Cretam<br>
funera Cecropiae nec funera portarentur.<br>
atque ita nave levi nitens ac lenibus auris<br>
magnanimum ad Minoa venit sedesque superbas.<br>
hunc simul ac cupido conspexit lumine virgo<br>
regia, quam suavis exspirans castus odores<br>
lectulus in molli complexu matris alebat,<br>
quales Eurotae progignunt flumina myrtos<br>
aurave distinctos educit verna colores,<br>
non prius ex illo flagrantia declinavit<br>
lumina quam cuncto concepit corpore flammam<br>
funditus atque imis exarsit tota medullis.<br>
heu misere exagitans immiti corde furores,<br>
sancte puer, curis hominum qui gaudia misces,<br>
quaeque regis Golgos quaeque Idalium frondosum,<br>
qualibus incensam iactastis mente puellam<br>
fluctibus in flavo saepe hospite suspirantem!<br>
quantos illa tulit languenti corde timores,<br>
quanto saepe magis fulgore expalluit auri,<br>
cum saevum cupiens contra contendere monstrum<br>
aut mortem appeteret Theseus aut praemia laudis.<br>
<milestone ed="P" unit="para" />non ingrata tamen frustra munuscula divis<br>
promittens tacito succendit vota labello.<br>
nam velut in summo quatientem bracchia Tauro<br>
quercum aut conigeram sudanti cortice pinum<br>
indomitus turbo contorquens flamine robur<br>
eruit (illa procul radicitus exturbata<br>
prona cadit, † lateque cum eius obvia frangens),<br>
sic domito saevum prostravit corpore Theseus<br>
nequiquam vanis iactantem cornua ventis.<br>
inde pedem sospes multa cum laude reflexit<br>
errabunda regens tenui vestigia filo,<br>
ne labyrintheis e flexibus egredientem<br>
tecti frustraretur inobservabilis error.<br>
<milestone ed="P" unit="para" />sed quid ego a primo digressus carmine plura<br>
commemorem, ut linquens genitoris filia vultum,<br>
ut consanguineae complexum, ut denique matris,<br>
quae misera in gnata deperdita laetabatur,<br>
omnibus his Thesei dulcem praeoptarit amorem,<br>
aut ut vecta rati spumosa ad litora Diae<br>
venerit, aut ut eam devinctam lumina somno<br>
liquerit immemori discedens pectore coniunx?<br>
saepe illam perhibent ardenti corde furentem<br>
clarisonas imo fudisse ex pectore voces,<br>
ac tum praeruptos tristem conscendere montes<br>
unde aciem in pelagi vastos protenderet aestus,<br>
tum tremuli salis adversas procurrere in undas<br>
mollia nudatae tollentem tegmina surae,<br>
atque haec extremis maestam dixisse querelis,<br>
frigidulos udo singultus ore cientem:<br>
<milestone ed="P" unit="para" />“sicine me patriis avectam, perfide, ab aris,<br>
perfide, deserto liquisti in litore, Theseu?<br>
sicine discedens neglecto numine divum<br>
immernor ah devota domum periuria portas?<br>
nullane res potuit crudelis flectere mentis<br>
consilium? tibi nulla fuit clementia praesto<br>
immite ut nostri vellet miserescere pectus?<br>
at non haec quondam blanda promissa dedisti<br>
voce mihi, non haec miserae sperare iubebas,<br>
sed conubia laeta, sed optatos hymenaeos:<br>
quae cuncta aerii discerpunt irrita venti.<br>
nunc iam nulla viro iuranti femina credat,<br>
nulla viri speret sermones esse fideles:<br>
quis dum aliquid cupiens animus praegestit apisci,<br>
nil metuunt iurare, nihil promittere parcunt:<br>
sed simul ac cupidae mentis satiata libido est,<br>
dicta nihil meminere, nihil periuria curant.<br>
certe ego te in medio versantem turbine leti<br>
eripui et potius germanum amittere crevi<br>
quam tibi fallaci supremo in tempore deessem:<br>
pro quo dilaceranda feris dabor alitibusque<br>
praeda neque iniecta tumulabor mortua terra.<br>
quaenam te genuit sola sub rupe leaena,<br>
quod mare conceptum spumantibus exspuit undis.<br>
quae Syrtis, quae Scylla rapax, quae vasta Charybdis,<br>
talia qui reddis pro dulci praemia vita?<br>
si tibi non cordi fuerant conubia nostra,<br>
saeva quod horrebas prisci praecepta parentis,<br>
at tamen in vestras potuisti ducere sedes<br>
quae tibi iucundo famularer serva labore<br>
candida permulcens liquidis vestigia lymphis<br>
purpureave tuum constemens veste cubile.<br>
<milestone ed="P" unit="para" />sed quid ego ignaris nequiquam conqueror auris<br>
exsternata malo, quae nullis sensibus auctae<br>
nec missas audire queunt nec reddere voces?<br>
ille autem prope iam mediis versatur in undis,<br>
nec quisquam adparet vacua mortalis in alga.<br>
sic nimis insultans extremo tempore saeva<br>
fors etiam nostris invidit questibus auris.<br>
Iuppiter omnipotens, utinam ne tempore primo<br>
Gnosia Cecropiae tetigissent litora puppes,<br>
indomito nec dira ferens stipendia tauro<br>
perfidus in Creta religasset navita funem,<br>
nec malus hic celans dulci crudelia forma<br>
consilia in nostris requiesset sedibus hospes!<br>
nam quo me referam? quali spe perdita nitor?<br>
Idaeosne petam montes? ah, gurgite lato<br>
discernens ponti truculentum ubi dividit aequor?<br>
an patris auxilium sperem, quemne ipsa reliqui<br>
respersum iuvenem fraterna caede secuta?<br>
coniugis an fido consoler memet amore,<br>
quine fugit lentos incurvans gurgite remos?<br>
praeterea nullo litus, sola insula, tecto,<br>
nec patet egressus pelagi cingentibus undis:<br>
nulla fugae ratio, nulla spes: omnia muta,<br>
omnia sunt deserta, ostentant omnia letum.<br>
non tamen ante mihi languescent lumina morte,<br>
nec prius a fesso secedent corpore sensus<br>
quam iustam a divis exposcam prodita multam<br>
caelestumque fidem postrema comprecer hora.<br>
quare, facta virum multantes vindice poena<br>
Eumenides, quibus anguino redimita capillo<br>
frons exspirantis praeportat pectoris iras,<br>
huc huc adventate, meas audite querelas,<br>
quas ego, vae miserae, extremis proferre medullis<br>
cogor inops, ardens, amenti caeca furore.<br>
quae quoniam verae nascuntur pectore ab imo,<br>
vos nolite pati nostrum vanescere luctum,<br>
sed quali solam Theseus me mente reliquit,<br>
tali mente, deae, funestet seque suosque.”<br>
<milestone ed="P" unit="para" />has postquam maesto profudit pectore voces<br>
supplicium saevis exposcens anxia factis,<br>
adnuit invicto caelestum numine rector,<br>
quo nutu tellus atque horrida contremuerunt<br>
aequora concussitque micantia sidera mundus.<br>
ipse autem caeca mentem caligine Theseus<br>
consitus oblito dimisit pectore cuncta<br>
quae mandata prius constanti mente tenebat,<br>
dulcia nec maesto sustollens signa parenti<br>
sospitem Erechtheum se ostendit visere portum<br>
namque ferunt olim, classi cum moenia divae<br>
linquentem gnatum ventis concrederet Aegeus,<br>
talia complexum iuveni mandata dedisse:<br>
<milestone ed="P" unit="para" />“gnate mihi longe iucundior unice vita,<br>
gnate, ego quem in dubios cogor dimittere casus<br>
reddite in extrema nuper mihi fine senectae,<br>
quandoquidem fortuna mea ac tua fervida virtus<br>
eripit invito mihi te, cui languida nondum<br>
lumina sunt gnati cara saturata figura,<br>
non ego te gaudens laetanti pectore mittam,<br>
nec te ferre sinam fortunae signa secundae,<br>
sed primum multas expromam mente querelas<br>
canitiem terra atque infuso pulvere foedans,<br>
inde infecta vago suspendam lintea malo,<br>
nostros ut luctus nostraeque incendia mentis<br>
carbasus obscurata decet ferrugine Hibera.<br>
quod tibi si sancti concesserit incola Itoni,<br>
quae nostrum genus ac sedes defendere Erechthei<br>
adnuit, ut tauri respergas sanguine dextram,<br>
tum vero facito ut memori tibi condita corde<br>
haec vigeant mandata, nec ulla oblitteret aetas,<br>
ut simul ac nostros invisent lumina collis,<br>
funestam antennae deponant undique vestem<br>
candidaque intorti sustollant vela rudentes,<br>
quam primum cernens ut laeta gaudia mente<br>
agnoscam, cum te reducem aetas prospera sistet.”<br>
<milestone ed="P" unit="para" />haec mandata prius constanti mente tenentem<br>
Thesea ceu pulsae ventorum flamine nubes<br>
aerium nivei montis liquere cacumen.<br>
at pater, ut summa prospectum ex arce petebat<br>
anxia in adsiduos absumens lumina fletus,<br>
cum primum inflati conspexit lintea veli,<br>
praecipitem sese scopulorum e vertice iecit<br>
amissum credens immiti Thesea fato.<br>
sic funesta domus ingressus tecta paterna<br>
morte ferox Theseus, qualem Minoidi luctu<br>
obtulerat mente immemori, talem ipse recepit.<br>
<milestone ed="P" unit="para" />quae tum prospectans cedentem maesta carinam<br>
multiplices animo volvebat saucia curas.<br>
at parte ex alia florens volitabat Iacchus<br>
cum thiaso satyrorum et Nysigenis silenis<br>
te quaerens, Ariadna, tuoque incensus arnore.<br>
<gap />quae tum alacres passim lymphata mente furebant<br>
euhoe bacchantes, euhoe capita inflectentes.<br>
harum pars tecta quatiebant cuspide thyrsos,<br>
pars e divulso iactabant membra iuvenco,<br>
pars sese tortis serpentibus incingebant,<br>
pars obscura cavis celebrabant orgia cistis,<br>
orgia quae frustra cupiunt audire profani,<br>
plangebant aliae proceris tympana palmis<br>
aut tereti tenuis tinnitus aere ciebant,<br>
multis raucisonos efflabant cornua bombos<br>
barbaraque horribili stridebat tibia cantu.<br>
talibus amplifice vestis decorata figuris<br>
pulvinar complexa suo velabat amictu.<br>
<milestone ed="P" unit="para" />quae postquam cupide spectando Thessala pubes<br>
expleta est, sanctis coepit decedere divis.<br>
hic, qualis flatu placidum mare matutino<br>
horrificans Zephyrus proclivas incitat undas<br>
aurora exoriente vagi sub limina solis,<br>
quae tarde primum clementi flamine pulsae<br>
procedunt, leviterque sonant plangore cachinni,<br>
post vento crescente magis magis increbescunt<br>
purpureaque procul nantes ab luce refulgent,<br>
sic tum vestibuli linquentes regia tecta<br>
ad se quisque vago passim pede discedebant.<br>
<milestone ed="P" unit="para" />quorum post abitum princeps e vertice Peli<br>
advenit Chiron portans silvestria dona:<br>
nam quoscumque ferunt campi, quos Thessala magnis<br>
montibus ora creat, quos propter fluminis undas<br>
aura parit flores tepidi fecunda Favoni,<br>
hos indistinctis plexos tulit ipse corollis,<br>
quo permulsa domus iucundo risit odore.<br>
confestim Penios adest, viridantia Tempe,<br>
Tempe quae silvae cingunt super impendentes,<br>
naiasin linquens Doris celebranda choreis,<br>
non vacuus: namque ille tulit radicitus altas<br>
fagos ac recto proceras stipite laurus,<br>
non sine nutanti platano lentaque sorore<br>
flammati Phaethontis et aeria cupressu.<br>
haec circum sedes late contexta locavit,<br>
vestibulum ut molli velatum fronde vireret.<br>
post hunc consequitur sollerti corde Prometheus<br>
extenuata gerens veteris vestigia poenae<br>
quam quondam silici restrictus membra catena<br>
persolvit pendens e verticibus praeruptis.<br>
inde pater divum sancta cum coniuge natisque<br>
advenit, caelo te solum, Phoebe, relinquens<br>
unigenamque simul cultricem montibus Idri:<br>
Pelea nam tecum pariter soror adspernata est<br>
nec Thetidis taedas voluit celebrare iugalis.<br>
<milestone ed="P" unit="para" />qui postquam niveis flexerunt sedibus artus,<br>
large multiplici constructae sunt dape mensae,<br>
cum interea infirmo quatientes corpora motu<br>
veridicos Parcae coeperunt edere cantus.<br>
his corpus tremulum complectens undique vestis<br>
candida purpurea talos incinxerat ora,<br>
at roseae niveo residebant vertice vittae,<br>
aeternumque manus carpebant rite laborem.<br>
laeva colum molli lana retinebat amictum,<br>
dextera tum leviter deducens fila supinis<br>
formabat digitis, tum prono in pollice torquens<br>
libratum tereti versabat turbine fusum,<br>
atque ita decerpens aequabat semper opus dens,<br>
laneaque aridulis haerebant morsa labellis<br>
quae prius in levi fuerant exstantia filo.<br>
ante pedes autem candentis mollia lanae<br>
vellera virgati custodibant calathisci.<br>
haec tum clarisona vellentes vellera voce<br>
talia divino fuderunt carmine fata,<br>
carmine perfidiae quod post nulla arguet aetas:<br>
<milestone ed="P" unit="para" />“o decus eximium magnis virtutibus augens,<br>
Emathiae tutamen opis, clarissime nato,<br>
accipe quod laeta tibi pandunt luce sorores,<br>
veridicum oraclum. sed vos, quae fata secuntur,<br>
currite ducentes subtegmina, currite, fusi.<br>
<milestone ed="P" unit="para" />adveniet tibi iam portans optata maritis<br>
Hesperus, adveniet fausto cum sidere coniunx,<br>
quae tibi flexanimo mentem perfundat amore<br>
languidulosque paret tecum coniungere somnos<br>
levia substernens robusto bracchia collo.<br>
currite ducentes subtegmina, currite, fusi.<br>
<milestone ed="P" unit="para" />nulla domus tales unquam contexit amores,<br>
nullus amor tali coniunxit foedere amantes<br>
qualis adest Thetidi, qualis concordia Peleo.<br>
currite ducentes subtegmina, currite, fusi.<br>
<milestone ed="P" unit="para" />nascetur vobis expers terroris Achilles,<br>
hostibus haud tergo, sed forti pectore notus,<br>
qui persaepe vago victor certamine cursus<br>
flammea praevertet celeris vestigia cervae.<br>
currite ducentes subtegmina, currite, fusi.<br>
<milestone ed="P" unit="para" />non illi quisquam bello se conferet heros,<br>
cum Phrygii Teucro manabunt sanguine campi<br>
Troicaque obsidens longinquo moenia bello<br>
periuri Pelopis vastabit tertius heres.<br>
currite ducentes subtegmina, currite, fusi.<br>
<milestone ed="P" unit="para" />illius egregias virtutes claraque facta<br>
saepe fatebuntur gnatorum in funere matres,<br>
cum incultum cano solvent a vertice crinem<br>
putridaque infirmis variabunt pectora palmis.<br>
currite ducentes subtegmina, currite, fusi.<br>
<milestone ed="P" unit="para" />namque velut densas praecerpens messor aristas<br>
sole sub ardenti flaventia demetit arva,<br>
Troiugenum infesto prosternet corpora ferro.<br>
currite ducentes subtegmina, currite, fusi.<br>
<milestone ed="P" unit="para" />testis erit magnis virtutibus unda Scamandri,<br>
quae passim rapido diffunditur Hellesponto,<br>
cuius iter caesis angustans corporum acervis<br>
alta tepefaciet permixta fiumina caede.<br>
currite ducentes subtegmina, currite, fusi.<br>
<milestone ed="P" unit="para" />denique testis erit morti quoque reddita praeda<br>
cum teres excelso coacervatum aggere bustum<br>
excipiet niveos percussae virginis artus.<br>
Currite ducentes subtegmina, currite, fusi.<br>
<milestone ed="P" unit="para" />nam simul ac fessis dederit fors copiam Achivis<br>
urbis Dardaniae Neptunia solvere vincla,<br>
alta Polyxenia madefient caede sepulcra,<br>
quae, velut ancipiti succumbens victima ferro,<br>
proiciet truncum submisso poplite corpus.<br>
currite ducentes subtegmina, currite, fusi.<br>
<milestone ed="P" unit="para" />quare agite optatos animi coniungite amores.<br>
accipiat coniunx felici foedere divam,<br>
dedatur cupido iam dudum nupta marito.<br>
currite ducentes subtegmina, currite, fusi.<br>
<milestone ed="P" unit="para" />non illam nutrix orienti luce revisens<br>
hesterno collum poterit circumdare filo<br>
(currite ducentes subtegmina, currite, fusi),<br>
anxia nec mater discordis maesta puellae<br>
secubitu caros mittet sperare nepotes.<br>
currite ducentes subtegmina, currite, fusi.”<br>
<milestone ed="P" unit="para" />talia praefantes quondam felicia Pelei<br>
carmina divino cecinerunt pectore Parcae.<br>
praesentes namque ante domos invisere castas<br>
heroum et sese mortali ostendere coetu<br>
caelicolae nondum spreta pietate solebant.<br>
saepe pater divum templo in fulgente, revisens<br>
annua cum festis venissent sacra diebus,<br>
conspexit terra centum procumbere tauros.<br>
saepe vagus Liber Parnasi vertice summo<br>
Thyiadas effusis euantis crinibus egit,<br>
cum Delphi tota certatim ex urbe ruentes<br>
acciperent laeti divum fumantibus aris.<br>
saepe in letifero belli certamine Mavors<br>
aut rapidi Tritonis era aut Rhamnusia virgo<br>
armatas hominum est praesens hortata catervas.<br>
sed postquam tellus scelere est imbuta nefando,<br>
iustitiamque omnes cupida de mente fugarunt,<br>
perfudere manus fraterno sanguine fratres,<br>
destitit exstinctos natus lugere parentes,<br>
optavit genitor primaevi funera nati<br>
Liber ut innuptae poteretur flore novercae,<br>
ignaro mater substernens se impia nato<br>
impia non verita est divos scelerare parentes,<br>
omnia fanda nefanda malo permixta furore<br>
iustificam nobis mentem avertere deorum.<br>
quare nec talis dignantur visere coetus<br>
nec se contingi patiuntur lumine claro.<br></div2></div1>
<div1 type="Elegies" org="uniform" sample="complete"><div2 type="Poem" n="65" met="Elegiac" org="uniform" sample="complete">
Etsi me adsiduo defectum cura dolore<br>
sevocat a doctis, Ortale, virginibus,<br>
nec potis est dulcis Musarum expromere fetus<br>
mens animi: tantis fluctuat ipsa malis,—<br>
namque mei nuper Lethaeo gurgite fratris<br>
pallidulum manans adluit unda pedem,<br>
Troia Rhoeteo quem subter litore tellus<br>
Ereptum nostris obterit ex oculis.<br>
<gap desc="deest v. 1" /><br>
nunquam ego te vita frater amabilior<br>
adspiciam posthac: at certe semper amabo,<br>
semper maesta tua carmina morte canam,<br>
qualia sub densis ramorum concinit umbris<br>
Daulias absumpti fata gemens Ityli,—<br>
sed tamen in tantis maeroribus, Ortale, mitto<br>
haec expressa tibi carmina Battiadae,<br>
ne tua dicta vagis nequiquam credita ventis<br>
effluxisse meo forte putes animo,<br>
ut missum sponsi furtivo munere malum<br>
procurrit casto virginis e gremio,<br>
quod miserae oblitae molli sub veste locatum,<br>
dum adventu matris prosilit, excutitur;<br>
atque illud prono praeceps agitur decursu,<br>
huic manat tristi conscius ore rubor.<br></div2>
<div2 type="Poem" n="66" met="Elegiac" org="uniform" sample="complete">
Omnia qui magni dispexit lumina mundi,<br>
qui stellarum ortus comperit atque obitus,<br>
flammeus ut rapidi solis nitor obscuretur,<br>
ut cedant certis sidera temporibus,<br>
ut Triviam furtim sub Latmia saxa relegans<br>
dulcis amor gyro devocet aerio,<br>
idem me ille Conon caelesti in lumine vidit<br>
e Bereniceo vertice caesariem<br>
fulgentem clare, quam cunctis illa deorum<br>
levia protendens bracchia pollicita est,<br>
qua rex tempestate novo auctus hymenaeo<br>
vastatum finis iuerat Assyrios,<br>
dulcia nocturnae portans vestigia rixae<br>
quam de virgineis gesserat exuviis.<br>
estne novis nuptis odio Venus, atque parentum<br>
frustrantur falsis gaudia lacrimulis<br>
ubertim thalami quas intra limina fundunt?<br>
non, ita me divi vera gemunt, iuerint.<br>
id mea me multis docuit regina querelis<br>
invisente novo proelia torva viro.<br>
at tu non orbum luxti deserta cubile,<br>
sed fratris cari flebile discidium?<br>
quam penitus maestas exedit cura medullas!<br>
ut tibi tunc toto pectore sollicitae<br>
sensibus ereptis mens excidit! at te ego certe<br>
cognoram a parva virgine magnanimam.<br>
anne bonum oblita es facinus, quo regium adepta es<br>
coniugium, quod non fortior ausit alis?<br>
sed tum maesta virum mittens quae verba locuta es!<br>
Iuppiter, ut tristi lumina saepe manu !<br>
quis te mutavit tantus deus? an quod amantes<br>
non longe a caro corpore abesse volunt?<br>
atque ibi me cunctis pro dulci coniuge divis<br>
non sine taurino sanguine pollicita es,<br>
si reditum tetulisset. is haud in tempore longo<br>
captam Asiam Aegypti finibus addiderat.<br>
quis ego pro factis caelesti reddita coetu<br>
pristina vota novo munere dissolvo.<br>
invita, o regina, tuo de vertice cessi,<br>
invita: adiuro teque tuumque caput:<br>
digna ferat quod si quis inaniter adiurarit:<br>
sed qui se ferro postulet esse parem?<br>
ille quoque eversus mons est quem maximum in oris<br>
progenies Thiae clara supervehitur,<br>
cum Medi peperere novum mare, cumque inventus<br>
per medium classi barbara navit Athon.<br>
quid facient crines, cum ferro talia cedant?<br>
Iuppiter, ut Chalybon omne genus pereat,<br>
et qui principio sub terra quaerere venas<br>
institit ac ferri fingere duritiem!<br>
abiunctae paulo ante comae mea fata sorores<br>
lugebant, cum se Memnonis Aethiopis<br>
unigena impellens nutantibus aera pennis<br>
obtulit Arsinoes † elocridicos ales equus,<br>
isque per aetherias me tollens avolat umbras<br>
et Veneris casto conlocat in gremio.<br>
ipsa suum Zephyritis eo famulum legarat,<br>
Graia Canopiis incola litoribus,<br>
†hi dii ven ibi vario ne solum in lumine caeli<br>
ex Ariadneis aurea temporibus<br>
fixa corona foret, sed nos quoque fulgeremus<br>
devotae flavi verticis exuviae,<br>
uvidulam a fletu cedentem ad temple deum me<br>
sidus in antiquis diva novum posuit:<br>
Virginis et saevi contingens namque Leonis<br>
lumina, Callisto iuncta Lycaoniae,<br>
vertor in occasum, tardum dux ante Booten,<br>
qui vix sero alto mergitur Oceano.<br>
sed quamquam me nocte premunt vestigia divum,<br>
lux autem canae Tethyi restituit,<br>
(pace tua fari hic liceat, Rhamnusia virgo:<br>
namque ego non ullo vera timore tegam,<br>
nec si me infestis discerpent sidera dictis,<br>
condita quin veri pectoris evoluam)<br>
non his tam laetor rebus quam me afore semper<br>
afore me a dominae vertice discrucior,<br>
quicum ego, dum virgo quondam fuit, omnibus expers<br>
unguentis, una milia multa bibi.<br>
nunc vos optato quom iunxit lumine taeda,<br>
non prius unanimis corpora coniugibus<br>
tradite nudantes reiecta veste papillas,<br>
quam iucunda mihi munera libet onyx,<br>
vester onyx, casto colitis quae iura cubili.<br>
sed quae se impuro dedit adulterio,<br>
illius ah mala dona levis bibat irrita pulvis:<br>
namque ego ab indignis praemia nulla peto.<br>
sed magis, o nuptae, semper concordia vestras,<br>
semper amor sedes incolat adsiduus.<br>
tu vero, regina, tuens cum sidera divam<br>
placabis festis luminibus Venerem,<br>
unguinis expertem non siris esse tuam me,<br>
sed potius largis adfice muneribus.<br>
sidera cur retinent? utinam coma regia fiam<br>
proximus Hydrochoi fulgeret Oarion.<br></div2>
<div2 type="Poem" n="67" met="Elegiac" org="uniform" sample="complete">
O dulci iucunda viro, iucunda parenti,<br>
salve, teque bona Iuppiter auctet ope,<br>
Ianua, quam Balbo dicunt servisse benigne<br>
olim, cum sedes ipse senex tenuit,<br>
quamque ferunt rursus voto servisse maligne,<br>
postquam es porrecto facta marita sene,<br>
dic agedum nobis quare mutata feraris<br>
in dominum veterem deseruisse fidem.<br>
“non (ita Caecilio placeam, cui tradita nunc sum)<br>
culpa mea est, quamquam dicitur esse mea,<br>
nec peccatum a me quisquam pote dicere quicquam:<br>
†verum istius populi ianua qui te facit!<br>
qui, quacumque aliquid reperitur non bene factum,<br>
ad me omnes clamant, “Ianua, culpa tua est.””<br>
non istuc satis est uno te dicere verbo,<br>
sed facere ut quivis sentiat et videat.<br>
“qui possum? nemo quaerit nec scire laborat.”<br>
nos volumus; nobis dicere ne dubita.<br>
“primum igitur, virgo quod fertur tradita nobis,<br>
falsum est. non illam vir prior attigerit,<br>
languidior tenera cui pendens sicula beta<br>
nunquam se mediam sustulit ad tunicam:<br>
sed pater illius gnati violasse cubile<br>
dicitur et miseram conscelerasse domum,<br>
sive quod impia mens caeco flagrabat amore,<br>
seu quod iners sterili semine natus erat<br>
et quaerendus is unde foret nervosius illud<br>
quod posset zonam solvere virgineam.”<br>
egregium narras mira pietate parentem,<br>
qui ipse sui gnati minxerit in gremium.<br>
“atqui non solum hoc se dicit cognitum habere<br>
Brixia † chinea suppositum specula,<br>
flavus quam molli praecurrit flumine Mella,<br>
Brixia, Veronae mater amata meae,<br>
sed de Postumio et Corneli narrat amore,<br>
cum quibus illa malum fecit adulterium.<br>
dixerit hic aliquis, “quid? tu istaec, Ianua, nosti,<br>
cui nunquam domini limine abesse licet,<br>
nec populum auscultare, sed hic suffixa tigillo<br>
tantum operire soles aut aperire domum?”<br>
saepe illam audivi furtiva voce loquentem<br>
solam cum ancillis haec sua flagitia,<br>
nomine dicentem quos diximus, ut pote quae mi<br>
speraret nec linguam esse nec auriculam.<br>
praeterea addebat quendam, quem dicere nolo<br>
nomine ne tollat rubra supercilia.<br>
longus homo est, magnas cui lites intulit olim<br>
falsum mendaci ventre puerperium.”<br></div2>
<div2 type="Poem" n="68a" met="Elegiac" org="uniform" sample="complete">
Quod mihi fortuna casuque oppressus acerbo<br>
conscriptum hoc lacrimis mittis epistolium,<br>
naufragum ut eiectum spumantibus aequoris undis<br>
sublevem et a mortis limine restituam,<br>
quem neque sancta Venus molli requiescere somno<br>
desertum in lecto caelibe perpetitur,<br>
nec veterum dulci scriptorum carmine musae<br>
oblectant, cum mens anxia pervigilat,<br>
id gratum est mihi, me quoniam tibi dicis amicum<br>
muneraque et Musarum hinc petis et Veneris.<br>
sed tibi ne mea sint ignota incommoda, Manli,<br>
neu me odisse putes hospitis officium,<br>
accipe quis merser fortunae fluctibus ipse,<br>
ne amplius a misero dona beata petas.<br>
tempore quo primum vestis mihi tradita pura est,<br>
iucundum cum aetas florida ver ageret,<br>
multa satis lusi; non est dea nescia nostri<br>
quae dulcem curis miscet amaritiem:<br>
sed totum hoc studium luctu fraterna mihi mors<br>
abstulit. o misero frater adempte mihi,<br>
tu mea tu moriens fregisti commoda, frater,<br>
tecum una tota est nostra sepulta domus,<br>
omnia tecum una perierunt gaudia nostra,<br>
quae tuus in vita dulcis alebat amor.<br>
cuius ego interitu tota de mente fugavi<br>
haec studia atque omnes delicias animi.<br>
quare, quod scribis Veronae turpe Catullo<br>
esse quod hic quisquis de meliore nota<br>
frigida deserto tepefactet membra cubili,<br>
id, Manli, non est turpe, magis miserum est.<br>
ignosces igitur, si, quae mihi luctus ademit,<br>
haec tibi non tribuo munera, cum nequeo.<br>
nam quod scriptorum non magna est copia apud me,<br>
hoc fit quod Romae vivimus: illa domus,<br>
illa mihi sedes, illic mea carpitur aetas;<br>
huc una ex multis capsula me sequitur.<br>
quod cum ita sit, nolim statuas nos mente maligna<br>
id facere aut animo non satis ingenuo<br>
quod tibi non utriusque petenti copia parta est:<br>
ultro ego deferrem, copia si qua foret.<br></div2>
<div2 type="Poem" n="68b" met="Elegiac" org="uniform" sample="complete">
non possum reticere, deae, qua me Allius in re<br>
iuverit aut quantis iuverit officiis,<br>
ne fugiens saeclis obliviscentibus aetas<br>
illius hoc caeca nocte tegat studium:<br>
sed dicam vobis, vos porro dicite multis<br>
milibus et facite haec charta loquatur anus<br>
<gap desc="deest 1 v" /><br>
notescatque magis mortuus atque magis,<br>
nec tenuem texens sublimis aranea telam<br>
in deserto Alli nomine opus faciat.<br>
nam mihi quam dederit duplex Amathusia curam<br>
scitis, et in quo me corruerit genere,<br>
cum tantum arderem quantum Trinacria rupes<br>
lymphaque in Oetaeis Malia Thermopylis,<br>
maesta neque adsiduo tabescere lumina fletu<br>
cessarent tristique imbre madere genae,<br>
qualis in aerii perlucens vertice montis<br>
rivus muscoso prosilit e lapide,<br>
qui, cum de prone praeceps est valle volutus,<br>
per medium densi transit iter populi,<br>
dulce viatori lasso in sudore levamen<br>
cum gravis exustos aestus hiulcat agros.<br>
hic, velut in nigro iactatis turbine nautis<br>
lenius adspirans aura secunda venit<br>
iam prece Pollucis, iam Castoris implorata,<br>
tale fuit nobis Allius auxilium.<br>
is clausum lato patefecit limite campum,<br>
isque domum nobis isque dedit dominae,<br>
ad quam communes exerceremus amores.<br>
quo mea se molli candida diva pede<br>
intulit et trito fulgentem in limine plantam<br>
innixa arguta constituit solea,<br>
coniugis ut quondam flagrans advenit amore<br>
Protesilaeam Laodamia domum<br>
inceptam frustra, nondum cum sanguine sacro<br>
hostia caelestis pacificasset eros.<br>
nil mihi tam valde placeat, Rhamnusia virgo,<br>
quod temere invitis suscipiatur eris.<br>
quam ieiuna pium desideret ara cruorem<br>
docta est amisso Laodamia viro,<br>
coniugis ante coacta novi dimittere collum<br>
quam veniens una atque altera rursus hiems<br>
noctibus in longis avidum saturasset amorem,<br>
posset ut abrupto vivere coniugio:<br>
quod scibant Parcae non longo tempore abesse,<br>
si miles muros isset ad Iliacos:<br>
nam tum Helenae raptu primores Argivorum<br>
coeperat ad sese Troia ciere viros,<br>
Troia (nefas) commune sepulcrum Asiae Europaeque,<br>
Troia virum et virtutum omnium acerba cinis:<br>
quaene etiam nostro letum miserabile fratri<br>
attulit. Hei misero frater adempte mihi,<br>
hei misero fratri iucundum lumen ademptum,<br>
tecum una tota est nostra sepulta domus,<br>
omnia tecum una perierunt gaudia nostra,<br>
quae tuus in vita dulcis alebat amor.<br>
quem nunc tam longe non inter nota sepulcra<br>
nec prope cognatos compositum cineres,<br>
sed Troia obscena, Troia infelice sepultum<br>
detinet extremo terra aliena solo.<br>
ad quam tum properans fertur simul undique pubes<br>
Graeca penetralis deseruisse focos,<br>
ne Paris abducta gavisus libera moecha<br>
otia pacato degeret in thalamo.<br>
quo tibi tum casu, pulcherrima Laodamia,<br>
ereptum est vita dulcius atque anima<br>
coniugium: tanto te absorbens vertice amoris<br>
aestus in abruptum detulerat barathrum,<br>
quale ferunt Grai Pheneum prope Cylleneum<br>
siccare emulsa pingue palude solum,<br>
quod quondam caesis montis fodisse medullis<br>
audit falsiparens Amphitryoniades,<br>
tempore quo certa Stymphalia monstra sagitta<br>
perculit imperio deterioris eri,<br>
pluribus ut caeli tereretur ianua divis,<br>
Hebe nec longa virginitate foret.<br>
sed tuus altus amor barathro fuit altior illo,<br>
qui tunc indomitam ferre iugum docuit.<br>
nam nec tam carum confecto aetate parenti<br>
una caput seri nata nepotis alit,<br>
qui, cum divitiis vix tandem inventus avitis<br>
nomen testatas intulit in tabulas,<br>
impia derisi gentilis gaudia tollens<br>
suscitat a cano vulturium capiti:<br>
nec tantum niveo gavisa est ulla columbo<br>
compar, quae multo dicitur improbius<br>
oscula mordenti semper decerpere rostro<br>
quam quae praecipue multivola est mulier:<br>
sed tu horum magnos vicisti sola furores,<br>
ut semel es flavo conciliata viro.<br>
aut nihil aut paulo cui tum concedere digna<br>
lux mea se nostrum contulit in gremium,<br>
quam circumcursans hinc illinc saepe Cupido<br>
fulgebat crocina candidus in tunica.<br>
quae tamenetsi uno non est contenta Catullo,<br>
rara verecundae furta feremus erae,<br>
ne nimium simus stultorum more molesti:<br>
saepe etiam Iuno, maxima caelicolum,<br>
coniugis in culpa flagrantem concoquit iram<br>
noscens omnivoli plurima furta Iovis.<br>
atqui nec divis homines componier aequum est<br>
<gap />ingratum tremuli tolle parentis onus.<br>
nec tamen illa mihi dextra deducta paterna<br>
fragrantem Assyrio venit odore domum,<br>
sed furtiva dedit mira munuscula nocte<br>
ipsius ex ipso dempta viri gremio.<br>
quare illud satis est, si nobis is datur unis<br>
quem lapide illa diem candidiore notat.<br>
<milestone ed="P" unit="para" />hoc tibi quod potui confectum carmine munus<br>
pro multis, Alli, redditur officiis,<br>
ne vestrum scabra tangat robigine nomen<br>
haec atque illa dies atque alia atque alia.<br>
huc addent divi quam plurima, quae Themis olim<br>
antiquis solita est munera ferre piis:<br>
sitis felices et tu simul et tua vita<br>
et domus, in qua nos lusimus et domina,<br>
et qui principio nobis † terram dedit aufert,<br>
a quo sunt primo omnia nata bona,<br>
et longe ante omnes mihi quae me carior ipso est,<br>
lux mea, qua viva vivere dulce mihi est.<br></div2>
<div2 type="Poem" n="69" met="Elegiac" org="uniform" sample="complete">
Noli admirari quare tibi femina nulla,<br>
Rufe, velit tenerum supposuisse femur,<br>
non si illam rarae labefactes munere vestis<br>
aut perluciduli deliciis lapidis.<br>
laedit te quaedam mala fabula, qua tibi fertur<br>
valle sub alarum trux habitare caper.<br>
hunc metuunt omnes. neque mirum: nam mala valde est<br>
bestia, nec quicum bella puella cubet.<br>
quare aut crudelem nasorum interfice pestem,<br>
aut admirari desine cur fugiunt.<br></div2>
<div2 type="Poem" n="70" met="Elegiac" org="uniform" sample="complete">
Nulli se dicit mulier mea nubere malle<br>
quam mihi, non si se Iuppiter ipse petat.<br>
dicit: sed mulier cupido quod dicit amanti<br>
in vento et rapida scribere oportet aqua.<br></div2>
<div2 type="Poem" n="71" met="Elegiac" org="uniform" sample="complete">
Si cui iure bono sacer alarum obstitit hircus,<br>
aut si quem merito tarda podagra secat,<br>
Aemulus iste tuus, qui vestrum exercet amorem,<br>
mirifice est a te nactus utrumque malum.<br>
nam quotiens futuit totiens ulciscitur ambos:<br>
illam adfligit odore, ipse perit podagra.<br></div2>
<div2 type="Poem" n="72" met="Elegiac" org="uniform" sample="complete">
Dicebas quondam solum te nosse Catullum,<br>
Lesbia, nec prae me velle tenere Iovem.<br>
dilexi tum te non tantum ut vulgus amicam,<br>
sed pater ut gnatos diligit et generos.<br>
nunc te cognovi: quare etsi impensius uror,<br>
multo mi tamen es vilior et levior.<br>
qui potis est? inquis. quod amantem iniuria talis<br>
cogit amare magis, sed bene velle minus.<br></div2>
<div2 type="Poem" n="73" met="Elegiac" org="uniform" sample="complete">
Desine de quoquam quicquam bene velle mereri<br>
aut aliquem fieri posse putare pium.<br>
omnia sunt ingrata, nihil fecisse benigne:<br>
immo etiam taedet, taedet obestque magis:<br>
ut mihi, quem nemo gravius nec acerbius urget<br>
Quam modo qui me unum atque unicum amicum habuit.<br></div2>
<div2 type="Poem" n="74" met="Elegiac" org="uniform" sample="complete">
Gellius audierat patruum obiurgare solere,<br>
si quis delicias diceret aut faceret.<br>
hoc ne ipsi accideret, patrui perdepsuit ipsam<br>
uxorem et patruum reddidit Harpocratem.<br>
quod voluit fecit: nam, quamvis irrumet ipsum<br>
nunc patruum, verbum non faciet patruus.<br></div2>
<div2 type="Poem" n="75" met="Elegiac" org="uniform" sample="complete">
Huc est mens deducta tua, mea Lesbia, culpa,<br>
atque ita se officio perdidit ipsa suo,<br>
ut iam nec bene velle queat tibi, si optuma fias,<br>
nec desistere amare, omnia si facias.<br></div2>
<div2 type="Poem" n="76" met="Elegiac" org="uniform" sample="complete">
Si qua recordanti benefacta priora voluptas<br>
est homini, cum se cogitat esse pium,<br>
nec sanctam violasse fidem, nec foedere in ullo<br>
divum ad fallendos numine abusum homines,<br>
multa parata manent in longa aetate, Catulle,<br>
ex hoc ingrato gaudia amore tibi.<br>
nam quaecumque homines bene cuiquam aut dicere possunt<br>
aut facere, haec a te dictaque factaque sunt:<br>
omnia quae ingratae perierunt credita menti.<br>
quare cur tu te iam amplius excrucies?<br>
quin tu animo offirmas atque istinc teque reducis<br>
et dis invitis desinis esse miser?<br>
difficile est longum subito deponere amorem;<br>
difficile est, verum hoc qua libet efficias.<br>
una salus haec est, hoc est tibi pervincendum;<br>
hoc facias, sive id non pote sive pote.<br>
o di, si vestrum est misereri, aut si quibus unquam<br>
extremam iam ipsa in morte tulistis opem,<br>
me miserum adspicite et, si vitam puriter egi,<br>
eripite hanc pestem perniciemque mihi!<br>
hei mihi subrepens imos ut torpor in artus<br>
expulit ex omni pectore laetitias.<br>
non iam illud quaero, contra ut me diligat illa,<br>
aut, quod non potis est, esse pudica velit:<br>
ipse valere opto et taetrum hunc deponere morbum.<br>
o di, reddite mi hoc pro pietate mea.<br></div2>
<div2 type="Poem" n="77" met="Elegiac" org="uniform" sample="complete">
Rufe mihi frustra ac nequiquam credite amice<br>
(frustra? immo magno cum pretio atque malo),<br>
sicine subrepsti mi atque intestina perurens<br>
hei misero eripuisti omnia nostra bona?<br>
eripuisti, eheu nostrae crudele venenum<br>
vitae, eheu nostrae pestis amicitiae.<br></div2>
<div2 type="Poem" n="78" met="Elegiac" org="uniform" sample="complete">
Gallus habet fratres, quorum est lepidissima coniunx<br>
alterius, lepidus filius alterius.<br>
Gallus homo est bellus: nam dulces iungit amores,<br>
cum puero ut bello bella puella cubet.<br>
Gallus homo est stultus nec se videt esse maritum,<br>
qui patruus patrui monstret adulterium.<br></div2>
<div2 type="Poem" n="78b" met="Elegiac" org="uniform" sample="complete">
<gap desc="desunt vv. 2" /><br>
<l n="3">Sed nunc id doleo quod purae pura puellae<br>
savia comminxit spurca saliva tua.<br>
verum id non impune feres: nam te omnia saecla<br>
noscent et qui sis fama loquetur anus.<br></div2>
<div2 type="Poem" n="79" met="Elegiac" org="uniform" sample="complete">
Lesbius est pulcher: quid ni? quem Lesbia malit<br>
quam te cum tota gente, Catulle, tua.<br>
sed tamen hic pulcher vendat cum gente Catullum,<br>
si tria notorum savia reppererit.<br></div2>
<div2 type="Poem" n="80" met="Elegiac" org="uniform" sample="complete">
Quid dicam, Gelli, quare rosea ista labella<br>
Hiberna fiant candidiora nive,<br>
mane domo cum exis et cum te octava quiete<br>
e molli longo suscitat hora die?<br>
nescio quid certe est: an vere fama susurrat<br>
grandia te medii tenta vorare viri?<br>
sic certe est: clamant Victoris rupta miselli<br>
ilia, et emulso labra notata sero.<br></div2>
<div2 type="Poem" n="81" met="Elegiac" org="uniform" sample="complete">
Nemone in tanto potuit populo esse, Iuventi,<br>
bellus homo quem tu diligere inciperes<br>
praeterquam iste tuus moribunda ab sede Pisauri<br>
hospes inaurata pallidior statua?<br>
qui tibi nunc cordi est, quem tu praeponere nobis<br>
audes et nescis quod facinus facias.<br></div2>
<div2 type="Poem" n="82" met="Elegiac" org="uniform" sample="complete">
Quinti, si tibi vis oculos debere Catullum<br>
aut aliud si quid carius est oculis,<br>
eripere ei noli multo quod carius illi<br>
est oculis seu quid carius est oculis.<br></div2>
<div2 type="Poem" n="83" met="Elegiac" org="uniform" sample="complete">
Lesbia mi praesente viro mala plurima dicit:<br>
haec illi fatuo maxima laetitia est.<br>
mule, nihil sentis. si nostri oblita taceret,<br>
sana esset: nunc quod gannit et obloquitur,<br>
non solum meminit, sed, quae multo acrior est res,<br>
irata est: hoc est, uritur et loquitur.<br></div2>
<div2 type="Poem" n="84" met="Elegiac" org="uniform" sample="complete">
Chommoda dicebat, si quando commode vellet<br>
dicere, et insidias Arrius hinsidias,<br>
et tum mirifice sperabat se esse locutum<br>
cum quantum poterat dixerat hinsidias.<br>
credo, sic mater, sic liber avunculus eius,<br>
sic maternus avus dixerat atque avia<br>
hoc misso in Syriam requierant omnibus aures:<br>
audibant eadem haec leniter et leviter,<br>
nec sibi postilla metuebant talia verba,<br>
cum subito adfertur nuntius horribilis<br>
Ionios fluctus, postquam illuc Arrius isset,<br>
iam non Ionios esse, sed Hionios.<br></div2>
<div2 type="Poem" n="85" met="Elegiac" org="uniform" sample="complete">
Odi et amo. quare id faciam fortasse requiris<br>
nescio, sed fieri sentio et excrucior.<br></div2>
<div2 type="Poem" n="86" met="Elegiac" org="uniform" sample="complete">
Quintia formosa est multis, mihi candida, longa,<br>
recta est. haec ego sic singula confiteor,<br>
totum illud “formosa” nego: nam nulla venustas,<br>
nulla in tam magno est corpore mica salis.<br>
Lesbia formosa est, quae cum pulcherrima tota est,<br>
tum omnibus una omnis subripuit Veneres.<br></div2>
<div2 type="Poem" n="87" met="Elegiac" org="uniform" sample="complete">
Nulla potest mulier tantum se dicere amatam<br>
vere, quantum a me Lesbia amata mea es<br>
nulla fides ullo fuit unquam in foedere tanta<br>
quanta in amore tuo ex parte reperta mea est.<br></div2>
<div2 type="Poem" n="88" met="Elegiac" org="uniform" sample="complete">
Quid facit is, Gelli, qui cum matre atque sorore<br>
prurit et abiectis pervigilat tunicis?<br>
quid facit is patruum qui non sinit esse maritum?<br>
ecquid scis quantum suscipiat sceleris?<br>
suscipit, o Gelli, quantum non ultima Tethys<br>
nec genitor nympharum abluit Oceanus:<br>
nam nihil est quicquam sceleris quo prodeat ultra,<br>
non si demisso se ipse voret capite.<br></div2>
<div2 type="Poem" n="89" met="Elegiac" org="uniform" sample="complete">
Gellius est tenuis: quid ni? cui tam bona mater<br>
tamque valens vivat tamque venusta soror<br>
tamque bonus patruus tamque omnia plena puellis<br>
cognatis, quare is desinat esse macer?<br>
qui ut nihil attingat, nisi quod fas tangere non est,<br>
quantumvis quare sit macer invenies.<br></div2>
<div2 type="Poem" n="90" met="Elegiac" org="uniform" sample="complete">
Nascatur magus ex Gelli matrisque nefando<br>
coniugio et discat Persicum haruspicium:<br>
nam magus ex matre et gnato gignatur oportet,<br>
si vera est Persarum impia religio,<br>
gratus ut accepto veneretur carmine divos<br>
omentum in flamma pingue liquefaciens.<br></div2>
<div2 type="Poem" n="91" met="Elegiac" org="uniform" sample="complete">
Non ideo, Gelli, sperabam te mihi fidum<br>
in misero hoc nostro, hoc perdito amore fore<br>
quod te cognossem bene constantemve putarem<br>
aut posse a turpi mentem inhibere probro,<br>
sed neque quod matrem nec germanam esse videbam<br>
hanc tibi cuius me magnus edebat amor;<br>
et quamvis tecum multo coniungerer usu,<br>
non satis id causae credideram esse tibi.<br>
tu satis id duxti: tantum tibi gaudium in omni<br>
culpa est in quacumque est aliquid sceleris.<br></div2>
<div2 type="Poem" n="92" met="Elegiac" org="uniform" sample="complete">
Lesbia mi dicit semper male nec tacet unquam<br>
de me: Lesbia me dispeream nisi amat.<br>
quo signo? quia sunt totidem mea: deprecor illam<br>
adsidue, verum dispeream nisi amo.<br></div2>
<div2 type="Poem" n="93" met="Elegiac" org="uniform" sample="complete">
Nil nimium studeo, Caesar, tibi velle placere,<br>
nec scire utrum sis albus an ater homo.<br></div2>
<div2 type="Poem" n="94" met="Elegiac" org="uniform" sample="complete">
Mentula moechatur. moechatur mentula certe.<br>
hoc est quod dicunt, ipsa olera olla legit.<br></div2>
<div2 type="Poem" n="95" met="Elegiac" org="uniform" sample="complete">
Zmyrna mei Cinnae nonam post denique messem<br>
quam coepta est nonamque edita post hiemem,<br>
milia cum interea quingenta Hortensius uno<br>
<gap desc="deest v 1" /><br>
Zmyrna cavas Satrachi penitus mittetur ad undas,<br>
Zmyrnam cana diu saecula pervolvent.<br>
at Volusi annales Paduam morientur ad ipsam<br>
et laxas scombris saepe dabunt tunicas.<br>
parva mei mihi sint cordi monumenta sodalis:<br>
at populus tumido gaudeat Antimacho.<br></div2>
<div2 type="Poem" n="96" met="Elegiac" org="uniform" sample="complete">
Si quicquam mutis gratum acceptumve sepulcris<br>
accidere a nostro, Calve, dolore potest,<br>
quo desiderio veteres renovamus amores<br>
atque olim missas flemus amicitias,<br>
certe non tanto mors immatura dolori est<br>
Quintiliae, quantum gaudet amore tuo.<br></div2>
<div2 type="Poem" n="97" met="Elegiac" org="uniform" sample="complete">
Non (ita me di ament) quicquam referre putavi<br>
utrumne os an culum olfacerem Aemilio.<br>
nilo mundius hoc, nihiloque immundius illud,<br>
verum etiam culus mundior et melior:<br>
nam sine dentibus est. hoc dentis sesquipedalis,<br>
gingivas vero ploxeni habet veteris,<br>
praeterea rictum qualem diffissus in aestu<br>
meientis mulae cunnus habere solet.<br>
hic futuit multas et se facit esse venustum,<br>
et non pistrino traditur atque asino?<br>
quem si qua attingit, non illam posse putemus<br>
aegroti culum lingere carnificis?<br></div2>
<div2 type="Poem" n="98" met="Elegiac" org="uniform" sample="complete">
In te, si in quemquam, dici pose, putide Victi,<br>
id quod verbosis dicitur et fatuis:<br>
ista cum lingua, si usus veniat tibi, possis<br>
culos et crepidas lingere carpatinas.<br>
si nos omnino vis omnes perdere, Victi,<br>
hiscas: omnino quod cupis efficies.<br></div2>
<div2 type="Poem" n="99" met="Elegiac" org="uniform" sample="complete">
Subripui tibi, dum ludis, mellite Iuventi,<br>
saviolum dulci dulcius ambrosia.<br>
verum id non impune tuli: namque amplius horam<br>
suffixum in summa me memini esse cruce,<br>
dum tibi me purgo nec possum fletibus ullis<br>
tantillum vestrae demere saevitiae.<br>
nam simul id factum est, multis diluta labella<br>
guttis abstersisti omnibus articulis,<br>
ne quicquam nostro contractum ex ore maneret,<br>
tanquam commictae spurca saliva lupae.<br>
praeterea infesto miserum me tradere Amori<br>
non cessasti omnique excruciare modo,<br>
ut mi ex ambrosia mutatum iam fores illud<br>
saviolum tristi tristius elleboro.<br>
quam quoniam poenam misero proponis amori,<br>
nunquam iam posthac basia subripiam.<br></div2>
<div2 type="Poem" n="100" met="Elegiac" org="uniform" sample="complete">
Caelius Aufilenum et Quintius Aufilenam<br>
flos Veronensum depereunt iuvenum,<br>
hic fratrem, ille sororem. hoc est quod dicitur illud<br>
fraternum vere dulce sodalicium.<br>
cui faveam potius? Caeli, tibi: nam tua nobis<br>
per facta exhibita est unica amicitia<br>
cum vesana meas torreret flamma medullas.<br>
sis felix, Caeli, sis in amore potens.<br></div2>
<div2 type="Poem" n="101" met="Elegiac" org="uniform" sample="complete">
Multas per gentes et multa per aequora vectus<br>
advenio has miseras, frater, ad inferias,<br>
ut te postremo donarem munere mortis<br>
et mutam nequiquam adloquerer cinerem,<br>
quandoquidem fortuna mihi tete abstulit ipsum,<br>
heu miser indigne frater adempte mihi.<br>
nunc tamen interea haec, prisco quae more parentum<br>
tradita sunt tristi munere ad inferias,<br>
accipe fraterno multum manantia fletu<br>
atque in perpetuum, frater, ave atque vale.<br></div2>
<div2 type="Poem" n="102" met="Elegiac" org="uniform" sample="complete">
Si quicquam tacito commissum est fido ab amico<br>
cuius sit penitus nota fides animi,<br>
meque esse invenies illorum iure sacratum,<br>
Corneli, et factum me esse puta Harpocratem.<br></div2>
<div2 type="Poem" n="103" met="Elegiac" org="uniform" sample="complete">
Aut sodes mihi redde decem sestertia, Silo,<br>
deinde esto quamvis saevus et indomitus:<br>
aut, si te nummi deIectant, desine quaeso<br>
Leno esse atque idem saevus et indomitus.<br></div2>
<div2 type="Poem" n="104" met="Elegiac" org="uniform" sample="complete">
Credis me potuisse meae maledicere vitae,<br>
ambobus mihi quae carior est oculis?<br>
non potui, nec, si possem, tam perdite amarem:<br>
sed tu cum Tappone omnia monstra facis.<br></div2>
<div2 type="Poem" n="105" met="Elegiac" org="uniform" sample="complete">
Mentula conatur Pipleum scandere montem:<br>
Musae furcillis praecipitem eiciunt.<br></div2>
<div2 type="Poem" n="106" met="Elegiac" org="uniform" sample="complete">
Cum puero bello praeconem qui videt esse,<br>
quid credat, nisi se vendere discupere?<br></div2>
<div2 type="Poem" n="107" met="Elegiac" org="uniform" sample="complete">
Si cui quid cupido optantique obtigit unquam<br>
insperanti, hoc est gratum animo proprie.<br>
quare hoc est gratum nobis quoque, carius auro,<br>
quod te restituis, Lesbia, mi cupido:<br>
restituis cupido atque insperanti, ipsa refers te<br>
nobis. o lucem candidiore nota!<br>
quis me uno vivit felicior, aut magis hac res<br>
optandas vita dicere quis poterit?<br></div2>
<div2 type="Poem" n="108" met="Elegiac" org="uniform" sample="complete">
Si, Comini, populi arbitrio tua cana senectus<br>
spurcata impuris moribus intereat,<br>
non equidem dubito quin primum inimica bonorum<br>
lingua exsecta avido sit data vulturio,<br>
effossos oculos voret atro gutture corvus,<br>
intestina canes, cetera membra lupi.<br></div2>
<div2 type="Poem" n="109" met="Elegiac" org="uniform" sample="complete">
Iucundum, mea vita, mihi proponis amorem<br>
hunc nostrum inter nos perpetuumque fore.<br>
di magni, facite ut vere promittere possit<br>
atque id sincere dicat et ex animo,<br>
ut liceat nobis tota perducere vita<br>
aeternum hoc sanctae foedus amicitiae.<br></div2>
<div2 type="Poem" n="110" met="Elegiac" org="uniform" sample="complete">
Aufilena, bonae semper laudantur amicae:<br>
accipiunt pretium quod facere instituunt.<br>
tu, quod promisti mihi, quod mentita, inimica es;<br>
quod nec das et fers saepe, facts facinus.<br>
aut facere ingenuae est, aut non promisse pudicae,<br>
Aufilena, fuit: sed data corripere<br>
fraudando † efficit plus quam meretricis avarae,<br>
quae sese toto corpore prostituit.<br></div2>
<div2 type="Poem" n="111" met="Elegiac" org="uniform" sample="complete">
Aufilena, viro contentam vivere solo<br>
nuptarum laus e laudibus eximiis:<br>
sed cuivis quamvis potius succumbere par est<br>
quam matrem fratres ex patruo parere.<br></div2>
<div2 type="Poem" n="112" met="Elegiac" org="uniform" sample="complete">
Multus homo est, Naso, neque tecum multus homo est qui<br>
descendit: Naso, multus es et pathicus.<br></div2>
<div2 type="Poem" n="113" met="Elegiac" org="uniform" sample="complete">
Consule Pompeio primum duo, Cinna, solebant<br>
Maeciliam: facto consule nunc iterum<br>
manserunt duo, sed creverunt milia in unum<br>
singula. fecundum semen adulterio.<br></div2>
<div2 type="Poem" n="114" met="Elegiac" org="uniform" sample="complete">
Firmanus saltu non falso Mentula dives<br>
fertur, qui tot res in se habet egregias,<br>
aucupium omne genus, piscis, prata, arva, ferasque.<br>
nequiquam: fructus sumptibus exsuperat.<br>
quare concedo sit dives, dum omnia desint;<br>
saltum laudemus, dum domo ipse egeat.<br></div2>
<div2 type="Poem" n="115" met="Elegiac" org="uniform" sample="complete">
Mentula habet iuxta triginta iugera prati,<br>
quadraginta arvi: cetera sunt maria.<br>
cur non divitiis Croesum superare potis sit<br>
uno qui in saltu tot bona possideat,<br>
prata, arva, ingentis silvas saltusque paludesque<br>
usque ad Hyperboreos et mare ad Oceanum?<br>
omnia magna haec sunt, tamen ipse est maximus ultro,<br>
non homo, sed vero mentula magna minax.<br></div2>
<div2 type="Poem" n="116" met="Elegiac" org="uniform" sample="complete">
Saepe tibi studioso animo venante requirens<br>
carmina uti possem mittere Battiadae<br>
qui te lenirem nobis, neu conarere<br>
tela infesta mihi mittere in usque caput,<br>
hunc video mihi nunc frustra sumptum esse laborem,<br>
Gelli, nec nostras hic valuisse preces.<br>
contra nos tela ista tua evitamus amictu:<br>
at fixus nostris tu dabis supplicium.<br></div2></div1>
</body></text></TEI.2>